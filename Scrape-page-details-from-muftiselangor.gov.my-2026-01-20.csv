box-body href,direct-chat-msg,direct-chat-msg (2)
https://emusykil.muftiselangor.gov.my/index.php/site/jawapan?id=671,"  Soalan

Soalan: Apakah hukum insurans yang diberikan oleh syarikat bas terhadap penumpang dan pemandu bas sekiranya berlaku kemalangan dan sebagainya? Adakah membeli tiket bas untuk perjalanan adalah haram kerana terdapat unsur-unsur membayar insurans tersebut?","Jawapan  

Merujuk kepada persoalan tuan, insurans dan tiket bas yang dibeli adalah dua perkara yang berbeza. Insurans adalah tanggungjawab yang perlu disediakan oleh pemilik konsesi syarikat bas tersebut. Jika insurans ini tidak dilaksanakan oleh konsesi syarikat bas, ia adalah menyalahi undang-undang negara sedia ada berkaitan kebajikan penumpang. Malah menjadi tanggungjawab syarikat untuk mencarum dalam insurans yang patuh syariah. Jika syarikat tidak pilih takaful, maka dosanya tidak ditanggung oleh pembeli tiket bas. Tujuan kita mendapatkan perkhidmatan bas bukan untuk mengambil manfaat dari caruman tersebut tetapi manfaat dari perkhidmatan yang diberikan oleh syarikat konsesi. Maka caruman insurans ini bukan pilihan kita sebagai penumpang. Oleh itu, manfaat menaiki bas tersebut adalah harus untuk diterima. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=689,"  Soalan

Soalan: Bekerja disyarikat 7eleven di department real estate dan construction. Tugasan saya mencari kedai baru dan menyiapkan proposal termasuk mempersetujui hasil jualan rokok dan alkohol. Adakah perkerjaan saya halal atau saya kena cari kerja lain? Adakah hasil pendapatan gaji saya datang daripada rokok dan arak?","Jawapan  

Merujuk kepada persoalan tuan, tugas tuan mencari kedai baru adalah harus kerana tuan tidak terlibat secara langsung dalam penjualan rokok dan alkohol. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=690,"  Soalan

Soalan: Assalam. saya membawa wang syarikat sebanyak 10 ribu dengan kereta. Dipertengahan jalan saya telah dirompak. Saya telah membuat laporan polis. Soalan saya dari segi agama islam, perlukah saya mengganti balik wang itu kepada syarikat? Assalamualaikum","Jawapan  

Merujuk kepada persoalan tuan, rompakan itu adalah suatu yang tidak diingini dan ia berlaku diluar kawalan. Sekiranya menaiki kenderaan sendiri dengan mendapat kebenaran berdasarkan syarat-syarat tertentu maka tidak perlu untuk mengganti semula wang tersebut jika semua prosedur dan garis panduan syarikat telah dipatuhi. Tetapi jika tanpa kebenaran dan syarikat telah menyediakan kenderaan khas serta pengiring, maka perlu ganti wang tersebut kerana dikira telah cuai. Serahkan perkara tersebut kepada pihak polis untuk membuat siasatan. Sebarang tindakan lanjut oleh pihak syarikat juga akan bergantung kepada hasil siasatan polis. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=693,"  Soalan

Soalan: Assalamualaikum, Saya ada persoalan berkenaan menjual tanah kepada orang bukan Islam bagi tujuan membuat tanah perkuburan mereka. Adakah dibenarkan dalam Islam? Sekian terima kasih","Jawapan  

Merujuk kepada persoalan tuan, urusniaga tersebut adalah harus. Perkara ini termasuk dalam bab berbuat baik kepada mereka yang tidak dilarang syarak kerana urusniaga tersebut tidak mempunyai unsur-unsur membantu atau mendukung kekufuran dan kemaksiatan serta menyebabkan penghinaan terhadap Islam dan umat Islam. Sebagaimana hadith yang diriwayatkan daripada Abdullah bin Masúd yang bermaksud: “Rasulullah SAW memberikan tanah Khaibar kepada Yahudi untuk mengusahakannya dan bercucuk tanam padanya, mereka mendapat setengah apa yang terhasilnya”. (Riwayat al-Bukhari) Pun begitu, hendaklah melihat keutamaan dalam penjualan tanah tersebut. Jika keutamaannya menjurus kepada keperluan orang Islam, maka ia perlu diutamakan terlebih dahulu. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=701,"  Soalan

Soalan: Adik ipar saya ada gadaikan barang kemas kepada pajak gadai dengan faedah dikenakan sebanyak 2% sebulan. Bolehkah saya menebus barang kemas tersebut dan menyimpannya? Bila adik ipar saya membayar balik kepada saya, saya akan kembalikan kepadanya barang kemas tersebut tanpa mengambil sebarang keuntungan. Minta nasihat dari segi hukum. Tq.","Jawapan  

Merujuk kepada persoalan puan, hukumnya adalah harus. Alternatif tersebut dilakukan bagi membantu adik ipar yang menggadaikan barangannya di pajak gadai agar tidak terbeban menanggung upah simpan sebanyak 2% yang dikenakannya itu. Namun, perlu memaklumkan kepada adik ipar dan mendapat kebenarannya. Apabila beliau membayarnya dengan puan sedikit demi sedikit sehingga selesai, puan dikira membantunya tanpa mengenakan bayaran upah simpanan. Maknanya, adik ipar tersebut tidak lagi berhutang dengan pajak gadai, beliau berhutang dengan puan dan barang kemasnya pula dapat diselamatkan daripada tergadai jika tidak mampu membayarnya di premis pajak gadai tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=703,"  Soalan

Soalan: Saya ingin membuat pertanyaan. Adakah wajib individu A untuk membayar hutang kereta yg telah ditarik 20 tahun yang lalu, sedangkan kereta itu bukan milik A tetapi hanya menggunakan namanya. Saya musykil adakah berdosa jika hutang itu tidak bayar atas alasan bukan milik A tetapi atas nama sahaja. Individu B yg menggunakan nama A untuk membuat pinjaman. terima kasih","Jawapan  

Merujuk kepada persoalan puan, dalam perkara ini individu A perlu merujuk kembali kepada perjanjian dan syarat semasa pembelian kereta tersebut dibuat. Hakikatnya, individu A sebagai penama dan pemilik kereta tersebut, walaupun kereta digunakan oleh orang lain (individu). Pihak bank tidak berurusan dengan orang yang menggunakan kereta tersebut. Sebaliknya, akan menghubungi individu A sekiranya kereta tersebut tidak dibayar dan kesannnya nama individu A akan disenaraikan sebagai penghutang kepada pihak bank. Jika individu A meninggal dunia, ia juga dikira sebagai hutang ke atas individu A. Adapun, jika individu B sudah berjanji yang beliau akan membayarnya kepada individu A setiap bulan, sebaiknya perjanjian tersebut direkodkan/ didokumenkan dan ditandatangani sebagai suatu perjanjian yang mutlak. Individu A boleh membuat tuntutan ke atas individu B sekiranya beliau memungkiri janjinya. Jika individu A meninggal dunia, warisnya juga boleh menuntut wang pembayaran tersebut sebagaimana yang telah direkod diantara individu A dan B. Firman Allah SWT yang bermaksud : “Wahai orang-orang yang beriman! Apabila kamu menjalankan sesuatu urusan dengan hutang piutang yang diberi tempoh hingga ke suatu masa yang tertentu maka hendaklah kamu menulis (hutang dan masa bayarannya) itu dan hendaklah seorang penulis di antara kamu menulisnya dengan adil (benar) dan janganlah seseorang penulis enggan menulis sebagaimana Allah telah mengajarkannya. ” (al-Baqarah : 282) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=710,"  Soalan

Soalan: Assalamualaikum, 1) Ketika membeli rumah, kebiasaannya orang akan memohon jumlah pinjaman yang lebih dari bank dengan tujuan untuk digunakan sebagai pengubahsuaian rumah. (pinjaman melebihi dari harga rumah). Apakah hukumnya ?","Jawapan  

Merujuk kepada persoalan puan, tiada halangan bagi seseorang itu untuk membuat pembiayaan melebihi harga rumah sekiranya dia mampu membuat bayaran balik sebagaimana yang ditetapkan. Pastikan pembiayaan tersebut adalah yang patuh syariah, dan tiada riba’. Sebagaimana firman Allah SWT : وأحل الله البيع وحرم الربا Maksudnya : “Allah telah menghalalkan berjual-beli (berniaga) dan mengharamkan riba” (al-Baqarah : 275) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=718,"  Soalan

Soalan: Dalam urusan jual beli tanah, pembeli dikenakan bayaran pampasan jika lewat bayar dari tarikh yang ditetapkan mengikut bilangan hari. Kadar dikenakan selalunya peratusan dan jumlah harga jualan. Soalan: Adakah bayaran itu dikira riba atau diharuskan?","Jawapan  

Merujuk kepada persoalan tuan, bayaran pampasan lewat bayar dalam urusan jual beli tanah telah termaktub seksyen 293(2) dan (3) Kanun Tanah Negara 1965 dan Kaedah Tanah Selangor bilangan 21 Tahun 2003. Oleh itu ia telah ditetapkan dan sebagai pembeli tidak dapat untuk mengelak bayaran ini sekiranya lewat membayar. Secara umumnya, Islam menggariskan panduan dalam kenaan pampasan lewat bayar yang mana ia bertujuan untuk menyekat kecuaian sengaja pembeli yang sengaja melewat-lewatkan membayar dan ianya tidak melebihi 1%. Kesimpulannya, pampasan yang telah ditetapkan oleh Kanun Tanah Negara dan Kaedah Tanah Selangor telah ditetapkan nilainya mengikut harga pasaran tanah (jualan) dan ianya bersifat mencegah kecuaian sengaja oleh pembeli. Seterusnya urusan jual beli tanah dapat dijalankan dalam tempoh yang ditetapkan dan ia bukan riba’ dan diharuskan dalam jual beli ini. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=721,"  Soalan

Soalan: Assalamualaikum, Sya ingin bertanya berkenaaan Pelaburan ASB dan ASN. Ada yang menyatakan hukum harus atau haram. saya ragu-ragu dalam pelaburan ini. Harap dapat penjelasan dari pihak mufti. Untuk pengetahuan pihak tuan, saya telah membuat pelaburan ini dan telah mendapat dividennya. Bagaimana dengan zakat yang perlu di keluarkan? Apakah saya harus teruskan pelaburan ini atau sebaliknya mengikut hukum yang sebenarnya yang disyariatkan dan diredhai Allah.","Jawapan  

Merujuk kepada persoalan puan, Mesyuarat Jawatankuasa Fatwa Negeri Selangor Kali Ke-3/2017 yang bersidang pada 27 April 2017 bersamaan 30 Rajab 1438H memutuskan bahawa: i. Hukum pelaburan Permodalan Nasional Berhad (PNB) dalam Amanah Saham Nasional Berhad (ASNB) adalah harus kerana peratusan pelaburan saham syarikat patuh syarak telah melepasi 66% mengikut piawaian Suruhanjaya Sekuriti. Pengharusan ini ertinya, الحكم يدور مع علته وجودا وعدماiaitu fiqhiyyah kaedah berdasarkan “Hukum Berubah Menurut Perubahan ‘Illah (sebab)”; ii. PNB hendaklah meneruskan usaha-usaha penambahbaikan bagi memastikan pelaburan tersebut menepati syarak sepenuhnya; dan iii. Keharusan hukum pelaburan ini akan dikaji semula selepas 3 tahun dan sekurang-kurangnya peratusan pelaburan patuh syarak melebihi 75%. Walau apapun pandangan daripada individu tertentu berkenaan fatwa tersebut, puan dinasihatkan untuk merujuk kepada fatwa yang telah diputuskan oleh Jawatankuasa Fatwa sebagai pihak berautoriti dalam mengeluarkan hukum syarak. Persoalan tersebut tidak timbul dengan adanya keharusan dalam pelaburan tersebut. Justeru, terpulang kepada pihak puan untuk membuat pilihan sama ada meneruskan pelaburan (merujuk kepada fatwa) atau sebaliknya (mengikut niat) termasuk mengagihkan dividen kepada yang memerlukan. Pengiraan zakat ke atas pelaburan ASB hendaklah mengikut kaedah yang terkini, sesuai dengan keputusan fatwa yang dikeluarkan oleh Jawatankuasa Fatwa Negeri Selangor 2017. Oleh itu, sila ambil pokok pelaburan di akhir tahun dan dicampurkan dengan pendapatan pelaburan (dividen dan bonus) semasa *66% (rujuk jumlah peratusan terkini). Walau bagaimanapun, bagi bayaran zakat ASB tahun 2016 dan sebelumnya, maka fatwa terdahulu digunakan, iaitu hendaklah ditolak semua pendapatan pelaburan (dividen dan bonus) ASB berkenaan, dan zakat hanya dikenakan ke atas pokok pelaburannya sahaja. Rujukan : https://www.zakatselangor.com.my/keputusan-syariah-zakat/pengiraan-zakat-asb/ والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=722,"  Soalan

Soalan: Assalamualaikum. Saya ada kemusykilan tentang nafkah tempat tinggal. Saya bekerja di JB dan suami pula di Muar. Saya cuba untuk bekerja di Muar tetapi gaji yang ditawarkan sangat rendah berbanding di JB dan saya perlu kerja untuk menampung ibu saya dan membayar hutang belajar saya. Saya bekerja di JB dan tinggal bersama ibu di rumah pusaka. Suami bekerja di Muar berpendapatan kecil , tinggal di rumah pusaka. Persoalan saya, adakah menjadi kewajiban bagi suami untuk menyediakan tempat tinggal untuk saya yang di JB? Sedangkan saya sudah menumpang rumah ibu dan suami ada menyediakan rumah di Muar. Ibu saya menyindir suami saya seolah-olah tidak menjalankan tanggungjawab menyediakan tempat tinggal.","Jawapan  

Merujuk kepada persoalan puan, tuntutan nafkah bagi suami untuk menyediakan tempat tinggal telah terlaksana dengan menyediakan rumah di Muar. Nafkah itu wajib diberi oleh suami mengikut kemampuannya. Firman Allah SWT yang bermaksud : “Hendaklah orang yang mampu memberi nafkah menurut kemampuannya; dan sesiapa yang di sempitkan rezekinya, maka hendaklah ia memberi nafkah dari apa yang diberikan Allah kepadanya (sekadar yang mampu); Allah tidak memberati seseorang melainkan (sekadar kemampuan) yang diberikan Allah kepadanya. (Orang-orang yang dalam kesempitan hendaklah ingat bahawa) Allah akan memberikan kesenangan sesudah berlakunya kesusahan.” (at-Talaq : 7) Apapun, tidak harus jika suami diminta pula untuk menyediakan rumah di Johor Bharu jika suami tidak berkemampuan atau suami tidak berkehendakan. Sebagai seorang ibu, tidak sepatutnya menyindir menantu yang boleh mendorong kepada ketidakharmonian rumahtangga mereka. Hadith yang diriwayatkan daripada Abu Hurairah RA berkata, Rasulullah SAW bersabda yang bermaksud: “Bukan dikalangan kami (umat Nabi Muhammad SAW) orang yang merosakkan hubungan seorang isteri dengan suaminya” (Riwayat Abu Daud) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=727,"  Soalan

Soalan: Bolehkah orang Islam berniaga barang perhiasan berbentuk khinzir seperti patung, tabung, hiasan meja dan sebagainya?","Jawapan  

Merujuk kepada persoalan tuan, orang Islam boleh berniaga barangan tersebut kerana hanya perhiasan. Adapun, sebaiknya hendaklah dielakkan kerana boleh menimbulkan fitnah. Menjual barangan seperti patung adalah dilarang sebagaimana hadith yang diriwayatkan daripada Jabir bin Abdillah RA di Mekah sewaktu penaklukan Kota Mekah, bahawa beliau mendengar Rasulullah SAW bersabda : إِنَّ اللَّهَ وَرَسُولَهُ حَرَّمَ بَيْعَ الْخَمْرِ وَالْمَيْتَةِ وَالْخِنْزِيرِ وَالأَصْنَامِ Maksudnya : “Sesungguhnya, Allah dan Rasul-Nya mengharamkan jual beli khamar, bangkai, babi, dan patung.” (Riwayat al-Bukhari) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=736,"  Soalan

Soalan: Apakah hukum sebagai pemandu grab dimana pemandu wajib mengeluarkan sejumlah wang deposit dan hanya akan menerima kembali wang daripada syarikat grab sebanyak 80 peratus apabila selesai melakukan pekerjaan penghantaran pelanggan dari destinasi ke destinasi. Adakah ini dikira sebagai riba ?","Jawapan  

Merujuk kepada persoalan tuan, apa yang difahami dalam situasi ini adalah pemandu grab mempunyai deposit yang mana jumlah minima adalah RM 20.00 dalam sistem e-wallet dan hanya dipotong sebanyak 20% dari upah sesuatu trip. Sebagai contoh, Ali menerima penumpang dan trip berharga RM 5.00. Ali menerima upah trip secara tunai RM 5.00 dari penumpang. Dalam masa yang sama Syarikat GRAB telah memotong RM 1.00 (20% upah trip) melalui deposit RM 20.00 yang disimpan dalam e-Wallet. Jika ini yang dimaksudkan, ianya adalah harus dan bukan riba’, kerana pemotongan itu adalah upah/syer/yuran kepada syarikat yang menjalankan sistem GRAB serta ianya telah dipersetujui antara syarikat dan pemandu. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=747,"  Soalan

Soalan: Assalamualaikum tuan mufti, Apakah hukum melabur di ASB?","Jawapan  

Merujuk kepada persoalan saudara, hukum melabur di ASB adalah harus. Penjelasan lanjutnya boleh layari laman web Jabatan ini di link berikut : http://www.muftiselangor.gov.my/fatwa-personalisation/fatwa-tahunan/keputusan-fatwa-xwarta/2017/685-fatwa-pelaburan-pemrodalan-nasional-berhad-pnb Begitu juga penjelasan yang berbentuk video di link berikut : http://www.muftiselangor.gov.my/component/allvideoshare/video/latest/fatwa-pelaburan-pnb-dalam-asnb والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=756,"  Soalan

Soalan: Assalamualaikum, maaf saya nak bertanyakan status halal pelaburan dalam ASB dan ASN bagi tahun 2019. Adakah majlis fatwa selangor sudah menghalal kan pelaburan itu? Terima Kasih.","Jawapan  

Merujuk kepada persoalan saudara; 1. Mesyuarat Jawatankuasa Fatwa Negeri Selangor Kali Ke-3/2017 yang bersidang pada 27 April 2017 bersamaan 30 Rajab 1438H memutuskan bahawa: i. Hukum pelaburan Permodalan Nasional Berhad (PNB) dalam Amanah Saham Nasional Berhad (ASNB) adalah harus kerana peratusan pelaburan saham syarikat patuh syarak telah melepasi 66% mengikut piawaian Suruhanjaya Sekuriti. Pengharusan ini ertinya, الحكم يدور مع علته وجودا وعدماiaitu fiqhiyyah kaedah berdasarkan “Hukum Berubah Menurut Perubahan ‘Illah (sebab)”; ii. PNB hendaklah meneruskan usaha-usaha penambahbaikan bagi memastikan pelaburan tersebut menepati syarak sepenuhnya; dan iii. Keharusan hukum pelaburan ini akan dikaji semula selepas 3 tahun dan sekurang-kurangnya peratusan pelaburan patuh syarak melebihi 75%. 2. Walau apapun pandangan daripada individu tertentu berkenaan fatwa tersebut, puan dinasihatkan untuk merujuk kepada fatwa yang telah diputuskan oleh Jawatankuasa Fatwa sebagai pihak berautoriti dalam mengeluarkan hukum syarak. 3. Persoalan tersebut tidak timbul dengan adanya keharusan dalam pelaburan tersebut. 4. Justeru, terpulang kepada pihak puan untuk membuat pilihan sama ada meneruskan pelaburan (merujuk kepada fatwa) atau sebaliknya (mengikut niat) termasuk mengagihkan dividen kepada yang memerlukan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=784,"  Soalan

Soalan: Salam, saya membuat pelaburan forex. Fatwa kebangsaan memutuskan forex trading adalah haram. Saya membuat pelaburan melalui satu syarikat. Syarikat tesebut berjanji jika rugi pihaknya akan membayar semula modal. Tetapi malangnya rugi. Syarikat tersebut terpaksa membayar duit pelabur dengan menggunakan forex trading. Adakah halal saya menerima modal saya daripda hasil forex trading oleh syarikat tersebut?maksudnya syarikat terpaksa membuat forex trading untuk membayar modal saya sedangkan forex trading itu diharamkan oleh fatwa kebangsaan. Saya agak keliru.","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012 telah memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara. Selaras dengan itu, umat Islam adalah dilarang daripada melibatkan diri dalam perdagangan mata wang seumpama ini. Adapun, terima daripada syarikat adalah harus. Firman Allah SWTdi dalam surah al-An'am ayat 164 :

ولَا تَكْسِبُ كُلُّ نَفْسٍ إِلَّا عَلَيْهَا وَلَا تَزِرُ وَازِرَةٌ وِزْرَ أُخْرَىٰ

Maksudnya : Dan tiadalah (kejahatan) yang diusahakan oleh tiap-tiap seorang melainkan orang itulah sahaja yang menanggung dosanya; dan seseorang yang boleh memikul tidak akan memikul dosa perbuatan orang lain (bahkan dosa usahanya sahaja).

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=788,"  Soalan

Soalan: Salam, caj bulanan bagi penyelenggaraan di apartment telah ditetapkan kepada semua pemilik. Apa hukumnya dikenakan caj/denda lewat bayar 10% sekiranya pemilik lewat bayar? Untuk makluman, setiap tahun yuran tertunggak pemilik rumah semakin meningkat sedangkan pengurusan perlukan wang untuk mengurus. Sekiranya caj 10% adalah riba, apakah kaedah yang boleh laksanakan.?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, pihak pengurusan apartment yang dilantik boleh mengenakan caj denda ke atas penghuni yang lewat membayar caj/kos penyelenggaraan yang telah ditetapkan, kerana pihak pengurusan terpaksa menanggung kos penyelengaraan setiap kali melaksanakan penyelenggaraan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=790,"  Soalan

Soalan: Assalamualaikum Tn/Pn, Sebelum ini saya tinggal di Shah Alam tetapi sekarang tinggal di luar negara. Mohon maaf, boleh saya bertanya 2 soalan mengenai pendapatan? 1. Apakah hukum duit pendapatan (setiap kali jual beli) peniaga-peniaga Islam yang berniaga (contohnya sayur-sayuran atau buah-buahan) di tepi jalan, sedangkan mereka tidak mempunyai lesen kebenaran berniaga dari pihak berkuasa? 2. Apakah hukum duit pendapatan (terlebih kerja 1 hari) kepada seseorang yang hanya dibenarkan oleh kerajaan untuk bekerja 5 hari sahaja dalam seminggu (syarat ini tertulis di dalam visa sementaranya) walaupun syarikat tempatnya bekerja telah mengetahui syarat tersebut tetapi masih membenarkannya untuk bekerja 6 hari atau 7 hari seminggu sekiranya dia mahu untuk bekerja 6 hari atau 7 hari tersebut?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan:

1. Hasil pendapatannya halal dan jual belinya sah mengikut hukum Syarak. Namun ia menyalahi dari sudut pematuhan undang-undang yang berkuatkuasa.

2. Pendapatan hasil kerjanya adalah halal, namun ia menyalahi peraturan yang telah ditetapkan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=794,"  Soalan

Soalan: Assalamualaikum WBT Saya ingin membuat pertanyaan terhadap status wang yang saya terima hasil dari upah seperti situasi berikut: Saya mempunyai sedikit kelebihan dalam bidang Multimedia, rakan saya telah meminta bantuan saya untuk menyediakan ""Hard Disk Karaoke"" supaya beliau dapat menggunakan Hard Disk tersebut semasa menganjurkan majlis perkhawinan. Untuk makluman, beliau mempunyai syarikat katering majlis perkahwinan yang turut menyediakan perkhidmatan pengacaraan termasuk karaoke. Saya tidak mahu menerima wang upah dari beliau, namun beliau tetap berkeras ingin memberi upah kepada saya atas masa, tenaga yang saya korbankan untuk membantu beliau. Jumlah upah yang diberikan adalah sebanyak RM 120. Saya berasa musykil mengenai status wang ini memandangkan ianya hasil dari perkara yang pada akhirnya membawa kepada kelalaian umat. Pertanyaan saya: a. Adakah halal bagi saya menggunakan wang tersebut (patuh syarak) b. sekiranya tidak, bagaimana saya hendak menyalurkan wang tersebut?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, hasil duit yang tuan terima berkaitan perkhidmatan yang telah diberikan adalah halal dan boleh digunakan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=798,"  Soalan

Soalan: Salam, saya hendak beli emas baru, saya menjual emas lama dan tambah sedikit harga untuk emas baru. Dibolehkan atau tidak?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, urusan jual beli emas tersebut adalah dibenarkan dengan syarat puan menjual dahulu emas lama tersebut, dan terima duitnya. Setelah selesai, barulah puan boleh membeli emas yang baharu dengan akad yang baharu. Hadith yang diriwayatkan daripada Ubadah Ibnu Samit katanya, Rasulullah SAW bersabda :

الذهب بالذهب والفضة بالفضة والبر بالبر والشعير بالشعير والتمر بالتمر والملح بالملح مثلا بمثل سواء بسواء يدا بيد فإذا اختلفت هذه الأصناف فبيعوا كيف شئتم إذا كان يدا بيد

Maksudnya : Emas dengan emas, perak dengan perak, gandum dengan gandum, barli dengan barli, tamar dengan tamar, garam dengan garam, di dalam pertukaran dan jual beli sama jenis hendaklah sama jumlah tukaran, diserah-terima pada masa yang sama, apabila jenis barangan ini berbeza, maka berjual belilah sebagaimana dikehendaki tetapi hendaklah secara serah terima (secara lani). (Riwayat Muslim)

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=816,"  Soalan

Soalan: Salam, saya ingin bertanyakan berkenaan wasiat, adakah dibolehkan jika saksi hanya membuat rakaman suara tetapi tidak hadir di tempat ketika wasiat itu ditulis ?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, wasiat adalah pemberian harta oleh pewasiat kepada penerima wasiat selepas kematian pewasiat. Terdapat empat rukun wasiat yang perlu ada bagi setiap akad wasiat seperti yang dinyatakan di dalam kitab Al Muktamad Fil Fiqh Asy-Syafi’i karangan Dr. Muhamad Az-Zuhaili iaitu ;

i Al Musi iaitu pewasiat

ii Al Muso lahu iaitu penerima wasiat

iii Al Muso bihi iaitu harta yang diwasiatkan

iv Sighah iaitu akad wasiat yang terbahagi kepada tiga kaedah yakni samada secara bertulis, lisan dan isyarat.

Penyaksian di dalam wasiat hanya disyaratkan pada wasiat kaedah lisan dan isyarat demi menjaga maslahah orang Islam dan mengelak pertikaian. Perkara ini dinyatakan di dalam Enakmen Wasiat Orang Islam (Selangor) 1999, seksyen 3(2) Sesuatu wasiat lisan atau wasiat dengan isyarat hendaklah dibuat di hadapan sekurang - kurangnya dua orang saksi yang boleh diterima sebagai saksi menurut hukum Syarak. Berbalik kepada persoalan puan, wasiat secara bertulis tidak disyaratkan adanya saksi. Walau bagaimanapun, jika didatangkan saksi pada wasiat secara bertulis, perkara tersebut adalah amat digalakkan di dalam Islam dan saksi hendaklah hadir ditempat wasiat tersebut ditulis.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=820,"  Soalan

Soalan: Salam, apakah hukum sebagai pemandu e-hailing di mana wang deposit di e-wallet akan di ambil oleh syarikat e-hailing sebanyak 20 peratus ketika berjumpa dengan penumpang akan tetapi pekerjaan menghantarnya belum selesai ? Terdapat gharar di dalam akad tersebut di mana penumpang mungkin membatalkan perjalanan atau pemandu mempunyai masalah untuk menghabiskan perjalanan tersebut dan tidak menerima langsung apa-apa jumlah bayaran untuk perkerjaan tersebut walaupun e-wallet pemandu telah di potong dan di ambil bayaran sebagai komisyen sebanyak 20 peratus. Adakah gharar ini di maafkan oleh syarak ?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, 20% daripada e-wallet yang dipotong oleh syarikat pengendali e-hailing adalah merupakan caj atas penggunaan aplikasi yang disediakan oleh syarikat tersebut. Jika pemotongan adalah atas dasar sebab di atas, maka pemotongan tersebut adalah diharuskan. Sama seperti bayaran komisen yang dibayar oleh mana-mana individu atau syarikat yang berjaya membawa pelanggan baru untuk ke kedai mereka. Sekalipun pembelian belum dibuat, tetapi bayaran komisen adalah atas dasar berjaya membawa pelanggan baru ke kedai tersebut.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=821,"  Soalan

Soalan: Assalamualaikum. mohon pandangan berkenaan wakaf. Syarikat A mencetak kitab. Syarikat A mengajak orang berwakaf dengan membayar harga kitab tersebut. Bolehkah syarikat A mengambil keuntungan daripada kitab yang diwakafkan . Banyak syarikat mengajak orang ramai berwakaf dengan produk keluaran mereka dan dalam masa yang sama mereka mengaut keuntungan kerana ada pelanggan beli produk mereka. Maksudnya menjual produk dengan menggunakan medium wakaf . Apakah hukumnya?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, dalam konteks pengurusan wakaf di Selangor, wakaf adalah penyerahan hak milik yang dibuat oleh pewakaf untuk kepentingan Islam melalui pemegang amanah (syarikat atau Majlis Agama Islam) tanpa sebarang ganti (harga) dan bertujuan semata-mata mengharapkan ganjaran disisi Allah SWT. Berdasarkan kepada persoalan yang dikemukakan, harus hukumnya bagi mana-mana syarikat untuk menjual produk dengan menggunakan medium wakaf, dengan syarat tidak meletakkan harga dan kos pengurusan yang terlalu tinggi dan tidak munasabah. Disamping itu juga, pihak syarikat wajib mengurus perlaksanaan urusan wakaf tersebut supaya sampai kepada penerima manfaat wakaf. Diantara sifat orang yang beriman yang perlu dipupuk di dalam diri atau organisasi pemegang amanah adalah menunaikan amanah yang diberikan dengan baik, seperti yang dinyatakan oleh Allah SWT di dalam surah al-Mukminun ayat 8;

وَٱلَّذِينَ هُمْ لِأَمَٰنَٰتِهِمْ وَعَهْدِهِمْ رَٰعُونَ

Maksudnya ; Dan mereka yang menjaga (menunaikan ) amanah dan janjinya.

Sikap amanah perlu sebati di dalam jiwa pemegang amanah yang menguruskan wakaf supaya matlamat asal pewakaf tercapai dan sampai kepada penerima manfaat wakaf, kerana pihak pengurusan syarikat merupakan pemudah cara kepada pewakaf untuk menyempurnakan urusan wakaf tersebut.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=827,"  Soalan

Soalan: Salam, 1) Bolehkah ustaz yang memberi kuliah di akhir kuliah mengumumkan permohonan derma untuk tujuan tertentu seperti untuk maahad tahfiz kelolaan ustaz tersebut. 2) bolehkah ustaz yang menyampaikan kuliah sambil membuat jualan barangan untuk tujuan tertentu seperti untuk menampung kos pengurusan tahfiz milik beliau","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan:

1. Pengumuman tersebut adalah diharuskan.

2. Berjual-beli dalam ruang masjid adalah makruh. Harus berjual-beli di kawasan sekeliling dengan kebenaran pihak pengurusan masjid. Walau bagaimanapun, elakkan lebih utama. Tambahan pula, sudah ada pekeliling daripada Bahagian Pengurusan Masjid, Jabatan Agama Islam Selangor (JAIS).

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=829,"  Soalan

Soalan: Assalamualaikum, saya berkerja di sebuah syarikat jenteran pertanian milik non muslim. baru-baru ini saya diminta untuk study tentang teknologi pertanian dari israel kerana majikan hendak membeli teknologi dari mereka sekiranya sesuai. beli melalui negara lain memandangkan malaysia sekat barangan israel. apa patut saya buat kerana semestinya saya menyumbang?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, harus berurusniaga dan membeli teknologi tersebut. Namun, hukum asal ini hanya akan bertukar kepada haram apabila pemerintah Malaysia menyekat atau memboikot mana-mana urusniaga dengan Israel. Disarankan supaya teruskan mengkaji teknologi pertanian dengan mendapatkan maklumat berkaitan dan puan boleh mencadangkan kepada syarikat, beberapa teknologi pertanian dari negara selain Israel.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=859,"  Soalan

Soalan: Salam, saya nak tanya berkenaan pekerjaan saya berkat atau tidak. Disini saya bekerja sebagai manager di satu syarikat ini berkenaan dengan pelaburan emas. Kami menjalankan promosi melalui pencarian pekerja untuk mencari pelabur. Jadi kami menyediakan latihsn yang didalam nya untuk menarik minat orang yang mahu bekerja untuk melabur di syarikat akan tetapi cara kami memberi latihan akan lebih bercakap tentang untung. Jadi adakah saya patut kekal atau keluar dari syarikat tersebut?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, tiada masalah bekerja di syarikat tersebut selagi kerja itu halal dan kerja yang dilakukan adalah patuh syarak lebih-lebih lagi dalam urusan trading gold. Semua syarikat yang menjalankan perniagaan mesti bercakap tentang keuntungan, tiada yang mahukan kerugian. Hadith yang diriwayatkan daripada Ubadah Ibnu Samit katanya, Rasulullah SAW bersabda:

الذهب بالذهب والفضة بالفضة والبر بالبر والشعير بالشعير والتمر بالتمر والملح بالملح مثلا بمثل سواء بسواء يدا بيد فإذا اختلفت هذه الأصناف فبيعوا كيف شئتم إذا كان يدا بيد

Maksudnya: Emas dengan emas, perak dengan perak, gandum dengan gandum, barli dengan barli, tamar dengan tamar, garam dengan garam, di dalam pertukaran dan jual beli sama jenis hendaklah sama jumlah tukaran, diserah-terima pada masa yang sama, apabila jenis barangan ini berbeza, maka berjual belilah sebagaimana dikehendaki tetapi hendaklah secara serah terima. (Riwayat Muslim)

Transaksi jual beli emas mestilah memenuhi semua rukun jual beli yang digariskan oleh syarak, iaitu pihak yang berakad, item pertukaran, dan sighah menurut uruf yang diamalkan. Sekiranya tidak memenuhi salah satu rukun jual beli, transaksi tersebut dikira tidak sah. Transaksi jual beli emas hendaklah berlaku secara lani dan tidak boleh dimasuki sebarang unsur penangguhan, sama ada dalam penyerahan harga atau dalam penyerahan emas. Rujukan yang berkaitan : http://e-muamalat.islam.gov.my/ms/bahan-ilmiah/fatwa-muamalat/113-parameter-pelaburan-emas Aspek keberkatan dilihat dari aspek ibadah, sedekah dan lain-lain.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=868,"  Soalan

Soalan: Salam, apakah hukum bekerja di bank yang bercampur sistem islamik dan konvensional?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, diharuskan selagi tidak terlibat secara langsung mempromosikan atau menjalankan apa-apa urusan berkaitan produk konvensional. Ini berdasarkan hadis riwayat Bukhari dan Muslim:

عَنْ أَبِي عَبْدِ اللهِ النُّعْمَانِ بْنِ بَشِيْرٍ رَضِيَ اللهُ عَنْهُمَا قَالَ: سَمِعْتُ رَسُوْلَ اللهِ صَلَّى اللهُ عَلَيْهِ وَسَلَّمَ يَقُوْلُ : إِنَّ الْحَلاَلَ بَيِّنٌ وَإِنَّ الْحَرَامَ بَيِّنٌ وَبَيْنَهُمَا أُمُوْرٌ مُشْتَبِهَاتٌ لاَ يَعْلَمُهُنَّ كَثِيْرٌ مِنَ النَّاسِ، فَمَنِ اتَّقَى الشُّبُهَاتِ فَقَدْ اسْتَبْرَأَ لِدِيْنِهِ وَعِرْضِهِ، وَمَنْ وَقَعَ فِي الشُّبُهَاتِ وَقَعَ فِي الْحَرَامِ، كَالرَّاعِي يَرْعىَ حَوْلَ الْحِمَى يُوْشِكُ أَنْ يَرْتَعَ فِيْهِ، أَلاَ وَإِنَّ لِكُلِّ مَلِكٍ حِمًى أَلاَ وَإِنَّ حِمَى اللهِ مَحَارِمُهُ أَلاَ وَإِنَّ فِي الْجَسَدِ مُضْغَةً إِذَا صَلَحَتْ صَلَحَ الْجَسَدُ كُلُّهُ وَإِذَا فَسَدَتْ فَسَدَ الْجَسَدُ كُلُّهُ أَلاَ وَهِيَ الْقَلْبُ

Maksudnya: Daripada Abu Abdullah al-Nu'man ibn Basyer RA, beliau berkata: Aku telah mendengar Rasulullah SAW bersabda: Sesungguhnya perkara yang halal itu terang jelas dan sesungguhnya perkara yang haram itu terang jelas dan di antara kedua perkara tersebut ada perkara-perkara syubhat yang kesamaran yang kebanyakan orang tidak mengetahuinya. Barangsiapa yang menjaga perkara syubhat maka sesungguhnya dia telah membersihkan agamanya dan maruah dirinya. Dan barangsiapa yang terjatuh dalam perkara syubhat, maka dia telah jatuh dalam perkara haram, umpama seorang pengembala yang mengembala di sekeliling kawasan larangan, dibimbangi dia akan menceroboh masuk ke dalamnya. Ketahuilah bahawa setiap raja ada sempadan dan sesungguhnya sempadan Allah itu ialah perkara yang diharamkanNya. Ketahuilah bahawa dalam setiap jasad itu ada seketul daging yang apabila ia baik maka baiklah seluruh jasad dan apabila ia rosak, maka rosaklah seluruh jasad. Ketahuilah ia adalah hati.""

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=869,"  Soalan

Soalan: Dalam urusan jual beli, sebagai penjual, apa hukum mengubah tarikh luput atas barangan yang dijual?","Jawapan  

Merujuk kepada persoalan puan, hukum mengubah tarikh luput atas barangan yang dijual dengan niat untuk menipu pelanggan adalah haram dan perbuatan itu wajib dijauhi sebagaimana hadith yang diriwayatkan daripada Abu Hurairah RA : أن رسول الله ﷺ مر على صبرة طعام فأدخل يده فيها فنالت أصابعه بللا فقال : "" ما هذا يا صاحب الطعام ؟ قال : أصابته السماء يا رسول الله . قال : أفلا جعلته فوق الطعام حتى يراه الناس ، من غش فليس مني "" Maksudnya : “Bahawa Rasulullah SAW telah melalui setimbunan makanan yang dijual seraya memasukkan tangannya ke dalam timbunan makanan tersebut dan mendapati jari-jemarinya basah. Rasulullah SAW bersabda : “Apakah semua ini wahai pemilik makanan?. Lelaki itu menjawab, “Makanan ini telah ditimpa hujan wahai Rasulullah SAW”. Rasulullah SAW bersabda : “Kenapa kamu tidak jadikan yang basah itu disebelah atas agar manusia dapat melihatnya, barangsiapa yang menipu maka ia bukan dari kalangan umatku”. (Riwayat Muslim) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=870,"  Soalan

Soalan: Assalamualaikum Tuan, Saya ada kemusykilan. Sebuah NGO iaitu Rotary Club telah menjalankan Program MyKasih. Dalam program ini mereka menyalurkan sumbangan berjumlah RM80- RM100 sebulan kepada murid dalam Kad Debit. Murid boleh mengguna kad ini membeli makanan di kantin sekolah. Soalan saya, bolehkah pelajar beragama Islam menerima sumbangan daripada NGO yang dalam pengetahuan saya dianjurkan badan Kristian khususnya untuk membeli makanan. Mohon penjelasan tuan berhubung dengan isu ini.","Jawapan  

Merujuk kepada persoalan puan, sekiranya benar NGO yang bernama Rotary Club adalah pertubuhan yang membantu mana-mana badan kristian, maka sumbangan yang diberikan oleh NGO ini secara terus kepada pelajar Islam melalui kad debit adalah haram diterima dan digunakan, kerana dibimbangi sumbangan tersebut termasuk dalam cabang gerakan kristianisasi yang bermula dengan program kebajikan dan kemasyarakatan, tambahan pula ia adalah hasil judi. Akan tetapi, jika sumbangan tersebut diserahkan kepada pihak pengurusan sekolah atau Jabatan Pelajaran terlebih dahulu, dan wang tersebut menjadi hak milik sekolah dan bercampur dengan wang halal yang lain, maka HARUS bagi pihak sekolah untuk menyalurkan bantuan tersebut kepada pelajar, kerana sumbangan yang diterima oleh pelajar adalah sumbangan dari pihak sekolah dan bukannya dari pihak NGO berkenaan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=886,"  Soalan

Soalan: Assalamualaikum Tuan, seorang rakan saya merupakan bekas pekerja Royal Selangor Club selama 20 tahun, beliau bekerja sebagai pelayn yang mana beliau terlibat dengan hidangan arak, soalan beliau adalah apakah hukum beliau menggunakan wang EPF hasil daripada pekerjaan beliau selama 20 tahun bersama Royal Selangor Club? Beliau sangat rungsing Harap ada jawapan terhadap persoalan beliau..","Jawapan  

Merujuk kepada persoalan tuan, pekerjaan beliau adalah haram kerana jelas penglibatannya sebagaimana hadis yang diriwayatkan daripada Anas bin Malik RA bahawa: لَعَنَ رَسُولُ اللَّهِ صَلَّى اللَّهُ عَلَيْهِ وَسَلَّمَ فِي الخَمْرِ عَشَرَةً: عَاصِرَهَا، وَمُعْتَصِرَهَا، وَشَارِبَهَا، وَحَامِلَهَا، وَالمَحْمُولَةُ إِلَيْهِ، وَسَاقِيَهَا، وَبَائِعَهَا، وَآكِلَ ثَمَنِهَا، وَالمُشْتَرِي لَهَا، وَالمُشْتَرَاةُ لَهُ Maksudnya: “Rasulullah SAW melaknat dalam isu arak ini 10 golongan: “Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya.” (Riwayat al-Tirmizi) Justeru, wang EPF hasil daripada pekerjaan beliau dikategorikan sebagai wang yang tidak patuh syariah. Ia hendaklah disalurkan kepada kebajikan, atau diserahkan ke Baitulmal, Majlis Agama Islam Selangor (MAIS), atau layari link berikut untuk maklumat lanjut : http://www.mais.gov.my/perkhidmatan/perkhidmatan-baitulmal/pengurusan-wang-tidak-patuh-syariah والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=894,"  Soalan

Soalan: Assalamualaikum, Saya ada soalan mengenai hutang yang perlu diselesaikan oleh waris. Untuk makluman ustaz, bapa mertua saya telah meninggal dunia dan mempunyai sebuah syarikat hartanah kecil semasa arwah sihat. Semasa arwah sakit, syarika tersebut telah di tutup. Selepas arwah bapa mertua meninggal, terdapat tuntutan wang pelaburan daripada orang yang terlibat (perjanjian antara syarikat dan pemilik-pemilik tanah yang telah melabur) pemilik-pemilik tanah menuntut wang hasil pelaburan yang dijanjikan oleh syarikat arwah bapa mertua dahulu. Sekarang bapa mertua telah tiada dan pemilik tanah ini memohon waris iaitu anak arwah untuk menyelesaikan tuntutan itu. sedangkan anak-anak arwah tidak tahu menahu mengenai syarikat itu dan tidak bekerja dengan syarikat itu. tambahan pula syarikat itu telah ditutup. Adakah wajib waris menyelesaikan tuntutan ini, jika benar waris perlu selesaikan, waris tidak mempunyai apa-apa untuk dilangsaikan kepada penuntut. saya amat memohon soalan ini dapat dijawab dengan segera oleh pihak ustaz. ribuan terima kasih.","Jawapan  

Merujuk kepada persoalan puan, perkara yang perlu diperincikan adalah isi kandung kepada perjanjian ditunaikan kerana Nabi Muhammad SAW bersabda, Daripada Abu Hurairah yang bermaksud: “Orang muslim itu berpegang pada janji mereka.” (Riwayat Abu Daud) Jika dalam perjanjian ada menjelaskan keuntungan atau hasil pelaburan perlu diberikan kepada pemilik-pemilik tanah ia sememangnya perlu dilaksanakan. Namun, hasil pelaburan atau keuntungan hanya boleh dibayar jika sememangnya terdapat keuntungan semasa dalam perjanjian. Perjanjian ini termasuk dalam konsep mudharabah iaitu akad kerjasama perniagaan antara dua pihak iaitu pihak yang mengelola perniagaan (mudharib) dan pemodal (sahibul mal). Perkara penting akad jenis ini adalah kesepakatan berkenaan nisbah hasil keuntungan. Amatlah penting untuk pihak yang menuntut (pemberi modal) mengemukakan dokumen perjanjian (disebabkan waris tidak tahu menahu keberadaan/fungsi dan kewangan syarikat). Jika terbukti sememangnya akad dan perjanjian dimeterai, waris perlu bertanggungjawab untuk melunaskan perjanjian ini berlandaskan keuntungan dari syarikat tersebut seadanya. Dicadangkan juga dibawa ke Mahkamah Syariah. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=900,"  Soalan

Soalan: Salam. Saya ingin bertanya bagi pihak kawan saya. Kawan saya inginkan kenaikan gaji kerana hendak menggunakan duit secepat mungkin. Apa yang telah dilakukan oleh beliau adalah seperti ini. Beliau melakukan satu surat tawaran palsu, dengan tawaran gaji yang diberi sebanyak sekian sekian. Dan memaklumkannya kepada HR syarikat tersebut. Sebelum itu, pihak syarikat boleh menaikkan gaji beliau jika beliau mendapat offer letter dari mana-mana syarikat. Oleh kerana tidak mendapat apa-apa tawaran kerja, beliau buat surat tawaran palsu. Jadi, disebabkan beliau diperlukan dalam syarikat itu, pihak syarikat bersetuju menawarkan kenaikan gaji sebanyak yang di tawar di dalam surat tawaran palsu itu. Januari yang lepas, kontrak yang baru telah diberi berdasarkan gaji beliau yang baru di mana lebih tinggi dari sebelumnya. Persoalan: Adakah gaji lebihan yang didapat daripada gaji asal itu berkat? Jika tidak, apa yg harus dilakukan dengan duit tersebut? Dan apa yang harus dilakukan oleh beliau untuk memulihkan keadaan? Beliau menegaskan bahawa salah HR kerana tidak semak surat tawaran tersebut Harap tuan dapat memberi penjelasan ini kerana beliau tidak tahu untuk rujuk kepada sesiapa.","Jawapan  

Merujuk kepada persoalan tuan, menipu offer letter dan hasil pekerjaan adalah dua perkara yang berbeza. Hendaklah bertaubat di atas perbuatan tersebut. Gaji lebihan yang diperolehinya itu adalah haram. Duit tersebut hendaklah disalurkan kepada kebajikan, atau diserahkan ke Baitulmal, Majlis Agama Islam Negeri. Bagi memulihkan keadaan tersebut, beliau perlu membuat pengakuan terhadap majikannya. Hadith yang diriwayatkan daripada Abu Hurairah RA, bahawa Nabi S.A.W bersabda : من غشنا فليس منا Maksudnya : “Siapa yang menipu bukan dari kalangan kami”. (Riwayat Muslim) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=907,"  Soalan

Soalan: Assalamualaikum. Saya ingin bertanya adakah berkat rezeki yang kita peroleh andai kita bersubahat/bersekongkol dengan kawan sepejabat dalam melakukan perkara yang dilarang dalam syarikat? Contoh: Si A menolong si B untuk si B melarikan diri dari syarikat dengan si A membantu mengeluarkan notis singkat dan berpura-pura tidak tahu akan kehilangan si B. Apakah berkat gaji/rezeki yang diperoleh dari perbuatan si A. Mohon penjelasan dari ustaz/ustazah. Sekian","Jawapan  

Merujuk kepada persoalan puan, soal gaji yang diterima daripada syarikat tersebut adalah halal diterima. Adapun, berkenaan perbuatan subahat (antara si A dan si B) untuk meninggalkan pekerjaannya di syarikat tersebut sewajarnya dilakukan mengikut terma dan syarat yang ditetapkan oleh syarikat. Jika si B memang tidak lagi mahu bekerja di syarikat tersebut, maka mereka tidak perlu bersubahat untuk mengeluarkan notis singkat dan sebagainya, sebaiknya mengemukakan surat perletakan jawatan kepada pihak syarikat. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=909,"  Soalan

Soalan: Bapa saya pernah berhutang dengan pihak bank suatu ketika dahulu. Setelah sekian lama , pihak bank kini menuntut hutang tersebut yang mana hutang tersebut telah bercampur aduk nilai asalnya dengan bunga(riba). Bapa saya kini sudah tua dan tidak kuat bekerja . Soalannya adakah boleh saya melangsaikan hutang tersebut dan menjalankan tanggungjawab saya sebagai anak walaupun hutang tersebut melibatkan permasalah riba ?","Jawapan  

Merujuk kepada persoalan tuan, hutang wajib dilunaskan sebagaimana perjanjiannya dengan pihak bank. Firman Allah SWT: يَا أَيُّهَا الَّذِينَ آمَنُوا أَوْفُوا بِالْعُقُودِ Maksudnya: Wahai orang-orang yang beriman, penuhi serta sempurnakanlah perjanjian-perjanjian. (al-Ma’idah : 1) Bahkan, ia membawa gambaran kesempurnaan amalan ibadah tidak akan lengkap jika masih terdapat hutang yang tidak dilunaskan sebagaimana hadith yang diriwayatkan daripada ‘Abdillah bin ‘Amr, bahawa Nabi SAW bersabda: يُغْفَرُ للشهيد كل ذنب إلا الدَّين Maksudnya : “Semua dosa orang yang mati syahid akan diampuni kecuali hutang” (Riwayat Muslim) Manakala orang yang sentiasa ingat dan membayar hutangnya adalah golongan yang sangat baik sebagaimana dalil yang diriwayatkan daripada Abu Rafi’ RA bahawa Nabi Muhammad SAW bersabda: Maksudnya : “Sesungguhnya yang paling baik di antara kalian adalah yang paling baik dalam membayar hutang.” (Riwayat Bukhari) Oleh itu, prinsip hutang adalah ianya perlu dibayar oleh peminjam. Adapun tuan sebagai waris peminjam adalah perlu menjalankan tanggungjawab melangsaikan hutang tersebut walaupun ianya bersekali dengan kenaan interest atau riba. Ini kerana kita tidak mempunyai pilihan untuk mengenepikan kenaan riba dalam jumlah pinjaman dan ini telah dipersetujui sejak awal pinjaman. Menjadi kewajipan kita sebagai umat Islam untuk memilih perbankan Islam yang lebih jelas mematuhi kehendak syarak berbanding konvensional. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=911,"  Soalan

Soalan: Assalamu'alaikum warahmatullahi wabarakatuh, Saya ingin bertanyakan kemusykilan berkenaan hukum memancing (ikan, udang dll) di kolam secara berbayar. Setahu saya, memancing berbayar adalah satu bentuk perjudian di mana melibatkan dua pihak yakni 1 pihak samada akan untung atau 1 pihak lagi akan rugi. Ia seolah bergantung pada nasib. Ia menafikan hak pemancing untuk mendapatkan kualiti dan kuantiti ikan/udang yang bersesuaian dengan jumlah yuran yang dibayar. Namun terdapat juga pendapat mengatakan jika pemancing berniat untuk menyewa kemudahan/perkhidmatan yang disediakan oleh pemilik kolam, maka hukum memancing tika itu adalah dibolehkan. Saya sesungguhnya keliru. Mohon jasa baik Ustaz tolong berikan penjelasan supaya saya mudah faham. Dan seterusnya saya dapat berkongsi ilmu tersebut dengan rakan-rakan lain.","Jawapan  

Merujuk kepada persoalan tuan, secara umumnya hukum memancing adalah harus sama ada ikan, udang dan lain-lain di kolam secara berbayar. Hal ini kerana, bayaran yang dibuat adalah merupakan bayaran atas perkhidmatan yang telah diberikan oleh pemilik kolam kepada pemancing mengikut tempoh masa yang tertentu, diantaranya perkhidmatan penyediaan tempat meletakkan kenderaan, tandas, kolam, pondok dan sebagainya. Justeru, caj yang dikenakan bukanlah berbentuk pertaruhan atau perjudian bagi mendapatkan ikan dan sebagainya. Ia merupakan perkhidmatan yang disediakan oleh pengusaha kolam untuk kemudahan pemancing. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=915,"  Soalan

Soalan: Ustaz saya ada kemusykilan. Sanak saudara saya (F) yg duduk di Felda Sg Pancing yang bekerja di kantin markas tentera dekat sana telah memberikan beberapa barang seperti ikan bilis , kordial dan serbuk kopi kepada saya. Saya rasa ragu-ragu untuk menggunakan barang tersebut sebab ada tertulis hak kerajaan malaysia. Dia bagitau yang pegawai di situ tidak suka makanan yang dimasak menggunakan barang yang dibekalkan oleh kerajaan secara percuma kepada tentera. Jadi beliau menyuruh atau mungkin tidak saya tak dapat pastikan adakah cerita dari F ini benar, pegawai itu menyuruh dia membeli barang lain untuk dimasak hasil dari jualan barang tadi. Lalu dia bawa semua barang itu ke rumahnya dan jual pada jiran dan hadiahkan pada sanak saudaranya. Apakah kerajaan tahu komplot di antara pegawai dan pekerja kantin itu? Bolehkah kami orang awam memanfaatkan barang tersebut?","Jawapan  

Merujuk kepada persoalan puan, menjual atau memberikan barang yang bukan miliknya adalah salah. Selain daripada barang hak kerajaan yang diberikan secara percuma kepada yang layak, dakwaan pegawai yang tidak dipastikan juga sangat meragukan. Oleh itu, manfaatkan barang yang meragukan adalah dilarang. Ini berdasarkan kepada hadis yang diriwayatkan daripada Hasan bin Ali RA cucu Rasulullah SAW, beliau berkata: دَعْ مَا يُرِيْبُكَ إِلىَ مَا لاَ يُرِيْبُكَ Maksudnya : “Tinggalkanlah apa yang meragukanmu kepada apa yang tidak meragukanmu” (Riwayat al-Tirmizi) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=928,"  Soalan

Soalan: Assalamualaikum tuan, Surau kami ada membuat permohonan untuk memasang karpet baharu. Bagi mendapatkan dana, kami telah melancarkan Sumbangan Waqaf Karpet menerusi surat, e-mel dan whatsapp. selepas satu ketika, didapati sumbangan daripada orang ramai/korporat melebihi jumlah yang diperlukan. Soalannya bagaimana untuk menguruskan lebihan sumbangan ini? Mohon penjelasan tuan.","Jawapan  

Merujuk kepada persoalan tuan, jika mengikut kepada hukum asal, kutipan yang telah dikhususkan untuk sesuatu projek atau tujuan hendaklah digunakan untuk tujuan tersebut dan tidak boleh digunakan untuk tujuan lain, kerana niat atau hajat pewakaf telah jelas daripada awal. Pihak surau hendaklah menjalankan amanah pewakaf tersebut dengan penuh cekap dan telus. Adapun jika kutipan tersebut melebihi keperluan sebenar dan pihak surau memutuskan untuk menggunakannya bagi tujuan lain, maka perkara tersebut adalah dibolehkan selagimana ianya masih bersifat wakaf yang boleh dimanfaatkan oleh orang Islam asalkan masih berkaitan dengan surau. Perkara tersebut juga hendaklah sedaya yang mampu mengumum dan menghebahkan keputusan tersebut melalui pengumuman Jumaat dan kaedah lain yang dirasakan sesuai selagi ianya dapat memberi makluman kepada pewakaf dan anak kariah. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=937,"  Soalan

Soalan: assalammualaikum saya ingin mendapatkan pencerahan, mengenai bidaan. syarikat saya membeli no. plat kenderaan dan melakukan open bidaan kepada umum. pastinya sesuatu no. plat kenderaan akan menjadi rebutan kerana susunan nombornya yang unik dan menarik. maka persoalannya ialah adakah boleh proses bidaan ini dilakukan. juga ia menjadi sebahagian dari keuntungan syarikat. sekiranya tidak boleh mohon dinyatakan sebabnya mohon pencerahan terima kasih","Jawapan  

Merujuk kepada persoalan tuan, hukum jual beli secara bidaan adalah diharuskan mengikut majoriti ulama termasuk mazhab Imam al-Syafie. Dalil keharusannya adalah hadis yang diriwayatkan daripada Anas bin Malik RA, yang bermaksud: “Rasulullah ﷺ pernah menjual alas pelana dan gelas (bagi pihak seorang sahabatnya yang susah), lalu beliau menawarkan: ""Siapa yang akan membeli alas pelana dan gelas ini?"" Seseorang berkata; Saya akan membelinya seharga satu dirham, Nabi ﷺ menawarkan lagi: ""Siapa yang mau membelinya lebih dari satu dirham?"" Lalu seorang laki-laki memberinya dua dirham, beliau pun menjual kepadanya.” (Riwayat al-Tirmizi) Namun, ia perlu dilaksanakan dengan penuh teliti bagi mengelakkan berlakunya unsur penipuan yang diharamkan dalam Islam. Di Malaysia, aktiviti ini boleh dianggap sebagai tipuan bida yang dilarang dan merupakan kesalahan di bawah Akta Persaingan 2010. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1003,"  Soalan

Soalan: Assalamualaikum Dato' Tuan Mufti. Saya telah trade in gelang emas lama dengan membeli gelang emas baru yang lebih berat dari gelang lama. Saya terlupa bahawa kaedah tersebut berunsur riba'. Bagaimana cara sy nak bersihkan harta saya dari unsur riba' tersebut? Atau saya perlu nilaikan jumlah riba' dan salurkan untuk kegunaan membina prasarana sekolah dsb. Mohon respons Dato' berkenaan permasalahan ini. Terima kasih.","Jawapan  

Merujuk kepada persoalan puan, trade in emas ini perlu diperhatikan perincian yang mendalam bagi mengelakkan urusniaga bercampur dengan riba’. Pemberat bagi urusniaga ini perlu diperincikan dua perkara, iaitu: i) Mutamathilan - mesti sama berat timbangannya. Manakala standard emas tersebut (‘Iyar) 20 atau 21 atau 24 tidak memberikan sebarang kesan. Ia adalah berdasarkan hadith yang menyebut tentang tamar Khaibar (yang kurang elok atau buruk) yang ditukar dengan tamar Janib (yang elok) yang mana ianya mesti menuruti syarat sama berat walaupun berbeza kualiti. ii) Mesti 'Taqabud fil hal aw fil majlis' (diserah dan terima dalam satu masa) - kerana ia adalah tertakluk kepada hukum sarf (tukaran matawang dengan matawang), maka tidak dibenarkan untuk menangguh masa serahan. Justeru, mestilah kita menyerahkan emas lama, dan kemudian penjual menyerahkan emas baru yang sama berat pada ketika itu juga. Jika tidak, Riba’ Nasiah akan berlaku. Rasulullah SAW yang bermaksud: ""Juallah dengan sempurna , ambillah harganya dan kemudian belilah semula dengan duit kamu tadi"" Cara untuk mengelakkan terjadinya riba’ di sini adalah dengan melakukan dua urusniaga. Pertama, jual dahulu emas lama. Selesaikan dahulu urusan jual beli emas lama tersebut. Kemudian barulah melakukan jual beli untuk emas baru. Adapun persolan tuan berkaitan pembersihan harta syubhah atau riba, berlandaskan kepada: Keputusan Mesyuarat Jawatankuasa Fatwa Negeri Selangor Sejajar dengan itu, satu ketetapan berkenaan penyaluran wang tidak patuh syariah atau wang haram ini juga telah dibuat melalui keputusan Mesyuarat Jawatankuasa Fatwa Negeri Selangor Bil. 1/2009 pada 18hb. Mac 2009 yang menyatakan: 1. Wang tidak patuh syariah yang diperolehi boleh dijadikan sumber baitulmal dan harus dimasukkan ke dalam akaun baitulmal. 2. Penggunaan wang tidak patuh syariah harus untuk kegunaan menjalankan operasi perjalanan kerja di MAIS seperti pembinaan, penyelenggaraan bangunan, emolumen, pendidikan, pertanian, penyelidikan, perubatan, kemudahan asas seperti pembinaan dewan, tandas, jambatan dan lain-lain untuk kegunaan umum. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1006,"  Soalan

Soalan: Asalamualaikum, Saya sedia maklum melalui pembacaan di internet mengenai status insurans dan penglibatan secara terus adalah hukumnya haram. Saya bekerja sebagai seorang pelatih di salah sebuah syarikat insurans di Malaysia. Apakah hukumnya jika saya melatih modul pembelajaran yang berkaitan insurans (bukan takaful) dan dalam masa yang sama memberi semangat serta sales idea kepada agen-agen yang sememangnya mereka menjual produk insurans. Berdosakah saya? Bagaimana pula dengan gaji yang saya terima? Mohon pertolongan serta pencerahan daripada ustaz.","Jawapan  

Merujuk kepada persoalan tuan, mengikut Hukum Syarak, umat Islam tidak boleh sama sekali terlibat secara langsung dalam mempromosi atau melatih orang lain untuk mengamalkan produk yang diharamkan di dalam Islam termasuk insurans yang tidak Islamik. Melatih orang lain adalah dikira bersubahat dalam menggalakkan perkara haram tersebut terus diamalkan dalam kalangan masyarakat. Firman Allah SWT : وَلَا تَعَاوَنُوا عَلَى الْإِثْمِ وَالْعُدْوَانِ Maksudnya : “Dan janganlah kamu bertolong-tolongan pada melakukan dosa (maksiat) dan pencerobohan” (al-Maidah : 2) Tuan bertanggungjawab untuk berusaha mencari dan bertukar ke bahagian lain yang tidak terlibat secara langsung dengan insurans. Dengan kemahiran dan pengalaman yang ada, tuan amat digalakkan untuk melatih agen-agen takaful dan membuat perbandingan kebaikan takaful berbanding insurans. Tindakan tersebut adalah lebih baik, disamping mendapat harta yang halal dan bebas dari syubhah, ia juga akan menjadi saham amalan tuan dalam menyebarkan mu’amalah mengikut Hukum Syarak. Hadith yang diriwayatkan daripada Jariri bin Abdullah RA : مَنْ سَنَّ فِي الْإِسْلَامِ سُنَّةً حَسَنَةً فَعُمِلَ بِهَا بَعْدَهُ كُتِبَ لَهُ مِثْلُ أَجْرِ مَنْ عَمِلَ بِهَا ، وَلَا يَنْقُصُ مِنْ أُجُورِهِمْ شَيْءٌ . وَمَنْ سَنَّ فِي الْإِسْلَامِ سُنَّةً سَيِّئَةً فَعُمِلَ بِهَا بَعْدَهُ كُتِبَ عَلَيْهِ مِثْلُ وِزْرِ مَنْ عَمِلَ بِهَا ، وَلَا يَنْقُصُ مِنْ أَوْزَارِهِمْ شَيْءٌ Maksudnya ; “Barang siapa yang mengajarkan (mengamalkan) contoh yang baik di dalam Islam dan contoh tersebut diamalkan pula oleh orang lain selepasnya, maka diberikan ganjaran kepadanya sebanyak pahala orang yang mengamalkannya itu tanpa dikurangkan walaupun sedikit. Dan barang siapa yang mengajarkan (mengamalkan) contoh yang buruk di dalam Islam seterusnya contoh itu diamalkan pula oleh orang lain, maka diberikan ke atasnya dosa sebanyak dosa orang yang mengamalkan perkara tersebut dan tanpa dikurangkan walaupun sedikit”. (Riwayat Muslim) Justeru, gaji tersebut adalah syubhah. Sumber pendapatan dan kemana ianya dibelanjakan akan disoal oleh Allah SWT di akhirat kelak. Oleh itu, kita hendaklah memastikan ianya dari sumber yang benar-benar halal tanpa syak dan curiga, dan dibelanjakan ke jalan yang diredhai oleh Allah SWT. Semoga tuan diberi kekuatan dan jalan keluar oleh Allah SWT dari masalah yang dihadapi. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1039,"  Soalan

Assalamua'laikum, Saya ingin bertanyakan berkenaan dengan pelaburan melalui Contract for Differences (CFD). Adakah dibolehkan sekiranya menggunakan broker yang dimiliki oleh orang Islam yang memberi jaminan 'swap free' dengan kata lain tidak terlibat dgn riba. Mohon pandangan memandangkan pelaburan CFD ini banyak mendatangkan keuntungan setakat ini.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Sememangnya benar, dalam apa jua bentuk pelaburan atau perniagaan, perkara paling asas yang wajib difahami dan diberi perhatian ialah isu riba' (faedah). Ini kerana Islam dengan tegas mengharamkan riba dalam segala bentuknya.

Allah SWT berfirman dalam surah al-Baqarah ayat 275:

وَأَحَلَّ ٱللَّهُ ٱلۡبَيۡعَ وَحَرَّمَ ٱلرِّبَوٰا

Maksudnya: Allah menghalalkan jual beli dan mengharamkan riba.

Namun begitu, penilaian terhadap pelaburan yang patuh syariah tidak boleh hanya terhenti pada isu riba semata-mata. Terdapat beberapa elemen penting lain yang turut menjadi asas kepada pelaburan Islam, antaranya:

Tiada unsur gharar (ketidakpastian yang melampau)
– seperti kontrak yang tidak jelas, syarat yang mengelirukan, atau tidak diketahui hasilnya secara adil.

Tiada unsur maysir (perjudian atau spekulasi melampau)
– pelaburan yang berdasarkan nasib atau tekaan semata-mata tanpa asas analisis dan pemilikan sebenar.

Produk atau perniagaan tidak melibatkan aktiviti haram
– seperti alkohol, judi, pornografi, riba, atau barangan yang dilarang syarak.

Adil dalam kontrak dan pemilikan yang sah
– tidak berlaku penipuan (tadlis), paksaan (ikrah), atau syarat yang menindas pihak lain.

Maka, setiap keuntungan yang diperoleh dari pelaburan hendaklah dipastikan benar-benar bersih dan selamat dari unsur-unsur yang bertentangan dengan hukum syarak, agar harta yang diperoleh itu menjadi berkat dan halal bukan sekadar dari sudut luaran, tetapi dari segala sudut yang berkaitan dengan transaksi perniagaan yang dijalankan. 

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1059,"  Soalan

Soalan: apakah hukum saya makan / jual daging lembu yang saya langgar di jalan raya (sempat Sembelih). ini kerana tiada tuan lembu yang mengaku bertanggungjawab apabila diminta berbuat demikian. hasil jualan daging lembu tu saya guna untuk baiki kereta saya","Jawapan  

Merujuk kepada persoalan tuan, lembu tersebut merupakan harta luqatah dan perlu mengikut cara harta luqatah, iaitu jika barang itu mudah rosak, individu berkenaan boleh mengambil manfaat daripadanya seperti menjual serta mengambil wang hasil jualan tersebut atau memakannya tetapi hendaklah bersedia membayar ganti rugi, atau jika dituntut oleh pemiliknya. Di samping itu, tuan perlulah mengiklankan dan menghebahkannya selama setahun. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1095,"  Soalan

Soalan: Salam Ust, soalannya: Syarikat saya telah mendapat projek membina dinding mudah alih (operable wall) di salah satu gereja di Melaka, Persoalan, bolehkah kami meneruskan projek pembinaan ini? memandangkan ianya sebuah gereja tempat sembahan orang bukan islam. Terima Kasih","Jawapan  

Merujuk kepada persoalan tuan, dalam masalah membina atau membantu atau membaik pulih dalam pembinaan rumah ibadat orang bukan Islam merupakan perkara haram. Disarankan supaya saudara tidak meneruskan projek tersebut kerana ia termasuk dalam aktiviti tolong menolong dalam kemungkaran, sebagaimana firman Allah SWT yang bermaksud: “Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan permusuhan, dan bertaqwalah kepada Allah, kerana sesungguhnya Allah Maha berat azab seksaNya (bagi sesiapa yang melanggar perintahNya)”. (al-Maidah : 2) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1101,"  Soalan

Soalan: Apakah hukum menerima wang tips di dalam aplikasi GRAB dan e-hailing secara online ? Penumpang akan diberikan pilihan untuk memberi wangs tips di dalam aplikasi secara online setelah sampai ke destinasi yang dipersetujui tanpa pengetahuan dan pilihan dari pemandu. Adakah ini sama seperti meminta wang tambahan dari akad as-salam melalui tulisan ? Adakah halal untuk menerima wang hadiah tersebut apabila wang tersebut sudah masuk ke dalam e-wallet pemandu ?","Jawapan  

Merujuk kepada persoalan tuan, harus menerima wang tersebut kerana ia merupakan wang hadiah daripada pelanggan. Aplikasi tersebut telah memberi pilihan sama ada mahu memberi atau tidak. Maka jika pelanggan tersebut memilih untuk memberi wang saguhati tersebut, maka itu atas pilihannya sendiri, tiada paksaan daripada mana-mana pihak. Tidak ada juga unsur-unsur yang membolehkan wang tersebut dihukumkan sebagai haram di sisi syarak. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1109,"  Soalan

Soalan: Assalamualaikum w.b.t. Saya ingin bertanya bagi pihak kawan saya. Ayahnya pernah membeli sebuah rumah tetapi di atas tanah abang kepada ayahnya sebanyak RM15000 pada 20 tahun yang lepas. Akan tetapi pada tahun ini, abang kepada ayahnya mahukan semula tanah yang telah dibina rumah itu kerana ingin melaksanakan projek taman perumahan yang baru. Persoalannya, adakah ayahnya berhak mendapat pampasan rumah (harga yang dibeli atau lebih kerana permintaan tinggi atas peredaran masa) mengikut hukum islam? Jika ya berapakah jumlah pampasan yang dibenarkan? Sekian terima kasih.","Jawapan  

Merujuk kepada persoalan puan, dalam Islam setiap urusniaga atau perjanjian mestilah dicatatkan secara dokumentasi supaya segala akad berlaku dengan jelas. Jika ini tidak diambil berat akan berlaku penindasan. Sama ada pampasan perlu ditunaikan atau tidak, ia bergantung kepada perjanjian yang telah dilaksanakan dan wajib dipatuhi. Allah SWT berfirman yang bermaksud: “Hai orang-orang yang beriman, penuhilah aqad-aqad itu” (al-Maidah: 1) Begitu juga dengan hadith yang diriwayatkan daripada Abu Hurairah RA, bahawa Rasulullah SAW, bersabda yang bermaksud: “Kaum muslimin wajib mematuhi perjanjian yang telah mereka sepakati.” (Riwayat Abu Daud) Kesimpulannya, pembayaran pampasan itu jika ada diperjanjikan, maka ia perlu dibayar (kadar bayaran pampasan juga perlu disepakati dan sewajarnya menguntungkan kedua-dua belah pihak). Jika tidak ada diperjanjikan, pertama: pihak kawan puan perlu merujuk kepada pihak berkuasa (mahkamah) untuk pertimbangan serta keadilan. Kedua: berdasarkan penceritaan puan, isu ini melibatkan ahli keluarga dan sewajarnya diselesaikan dengan cara lebih berhemah demi menjamin silaturahim antara keluarga mereka. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1115,"  Soalan

Soalan: Assalamualaikum, penyewa rumah saya gagal membayar tunggakan sewa dan bil utility sebanyak RM2000 dan telah mengosongkan rumah. saya bertindak mengambil barangan beliau iaitu penapis air coway sebagai cagaran agar dia menjelaskan hutang tunggakan tersebut.(hanya itu sahaja yang bernilai) tapi rasanya ia masih dlm proses sewa beli. penyewa seorang bangsa india. saya memberi masa selama 6 bulan untuk menjelaskan hutang. sekiranya gagal saya ambil coway sebagai ganti. apakah hukumnya? minta penjelasan dan terima kasih.","Jawapan  

Merujuk kepada persoalan puan, tidak boleh mengambil barang yang bukan hak puan selaku tuan rumah. Penyewa rumah juga mesti membayar sewa yang tertunggak kepada tuan rumah. Walau bagaimanapun, jika syarat yang puan kenakan itu dipersetujui oleh penyewa maka ia adalah harus. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1122,"  Soalan

Soalan: Assalamualaikum, saya ada mendengar ceramah sekiranya orang yang mengajak orang untuk melabur dan pelaburan tersebut tidak menguntungkan maka baki pelaburan ( modal ) perlu dibayar. Kawan sepejabat saya telah mengajak dan berjanji untuk membayar jika saya melabur dalam pelaburan (MLM). Atas dasar percaya dengan janji beliau saya telah membuat pinjaman bank namun selepas beberapa bulan syarikat MLM tersebut telah ditutup. Soalan saya apakah hukum yang telah kawan saya janjikan untuk membayar modal kepada saya. Saya juga telah meminta kawan saya untuk membayar semula namun beliau enggan membayar.","Jawapan  

Merujuk kepada persoalan puan, orang yang tidak menepati janjinya adalah tergolong dalam sifat orang munafik sebagaimana hadis yang diriwayatkan daripada Abu Hurairah r.a. katanya, sabda Rasulullah SAW; آية المنافق ثلاث اذا حدث كذب واذا وعد اخلف واذا ائتمن خان Maksudnya : “Tanda-tanda orang munafik ada tiga: Apabila berbicara dia dusta, apabila berjanji dia mungkir, apabila diberi kepercayaan dia khianat”. (Riwayat Muslim) Allah SWT berfirman yang bermaksud : “Dan sempurnakanlah perjanjian (dengan Allah dan dengan manusia). Sesungguhnya perjanjian itu akan dipertanggungjawabkan.” (Al-Isra’: 34) Ayat di atas jelas menyatakan bahawa janji wajib ditunaikan dan akan dipertanggungjawabkan di dunia dan akhirat. Justeru, perjanjian diantara puan dan kawan puan, sebaiknya hendaklah didokumenkan agar jika berlaku mungkir janji, beliau boleh dikenakan tindakan berdasarkan kepada perjanjian yang dibuat dan dibawa ke mahkamah bagi menuntut keadilan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1125,"  Soalan

Soalan: Assalamualaikum, seorang pegawai kerajaan seperti guru tidak dibenarkan mempunyai sumber pendapatan lain seperti berniaga. Apakah hukum seorang guru membuat bisnes seperti biskut raya atau homestay untuk mendapatkan duit sampingan? dari segi halal haram dan keberkatan rezeki. Terima kasih..","Jawapan  

Merujuk kepada persoalan puan, bagi pegawai kerajaan yang membuat bisnes sampingan seperti yang dinyatakan, mereka adalah tertakluk kepada Peraturan-peraturan Pegawai Awam (Kelakuan dan Tatatertib) 1993, menyatakan bahawa mana-mana pegawai awam yang bercadang untuk melakukan pekerjaan luar hendaklah dengan terlebih dahulu mendapatkan kebenaran bertulis daripada Ketua Jabatannya. Ketua Jabatan hendaklah memberi perhatian kepada tatakelakuan yang ditetapkan dalam Peraturan 4, Peraturan-Peraturan Pegawai Awam (kelakuan dan Tatatertib) 1993 semasa menimbang permohonan berkenaan dan hendaklah memastikan pekerjaan itu; a) tidak dilakukan dalam waktu pejabat dan semasa pegawai itu dikehendaki melaksanakan tugas rasminya. b) tidak dengan apa-apa cara cenderung menjejaskan kebergunaan pegawai itu sebagai seorang pegawai perkhidmatan awam; dan c) tidak dengan apa-apa cara cenderung bercanggah dengan kepentingan perkhidmatan awam atau menjadi tidak selaras dengan kedudukan pegawai itu sebagai pegawai perkhidmatan awam. Justeru, bagi penjawat awam yang melakukan pekerjaan luar adalah harus dan gajinya adalah halal, dengan syarat hendaklah dengan terlebih dahulu mendapatkan kebenaran bertulis daripada Ketua Jabatannya. Walaubagaimanapun, pekerjaan luar tersebut tidak boleh menggunakan masa kerja hakikinya sebagai penjawat awam. Jika dilakukan juga, hukumnya adalah haram dan gajinya adalah syubhah kerana perbuatan itu mencuri masa waktu pekerjaan tetapnya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1128,"  Soalan

Soalan: Assalamualaikum. Saya ingin meminta pendapat kalau orang bayar kita untuk iklankan barangan yang dia jual akan tetapi saya tidak pernah cuba, kiranya saya tidak tahu barang yang dia jual tipu atau tidak sebab saya hanya ambil upah untuk iklankan sahaja, apakah hukum duit yang saya peroleh?","Jawapan  

Merujuk kepada persoalan tuan, akad merupakan faktor penting dalam urusan Muamalah, ini kerana untuk menentukan halal dan haram di dalam hukum syarak. Selain itu akad merupakan urusan yang memerlukan keredhaan di antara kedua-dua belah pihak. Seharusnya isi kandungan kontrak dan perjanjian itu tidak mengandungi unsur-unsur yang diharamkan syarak dan juga boleh membatalkannya seperti terkandung di dalamnya riba, gharar dan lain-lain. Sebagai kesimpulannya, hukum mengambil upah mengiklankan sesuatu barang adalah diharuskan sekiranya: 1. Kandungan akad dan kontrak mestilah jelas sama ada dari segi pembayarannya serta terma dan syaratnya supaya tidak melanggarkan syariat. 2. Tidak terdapat unsur-unsur yang gharar, riba dan penindasan sebelah pihak seperti mengiklankan permainan judi dan lain-lain. 3. Kandungan iklan mestilah tidak mempromosi perkara yang diharamkan syarak seperti iklan arak, pornografi dan lain-lain. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1129,"  Soalan

Soalan: 1.Apakah hukum trade in barang kemas lama kepada barang kemas baru? 2.Bagaimanakah proses penukaran barang kemas lama kepada barang kemas baru mengikut syariat yang sah?","Jawapan  

Merujuk kepada persoalan puan, urusan jual beli emas tersebut adalah dibenarkan dengan syarat puan menjual dahulu emas lama tersebut, dan terima duitnya. Setelah selesai, barulah puan boleh membeli emas yang baharu dengan akad yang baharu. Hadith yang diriwayatkan daripada Ubadah Ibnu Samit katanya, Rasulullah SAW bersabda : الذهب بالذهب والفضة بالفضة والبر بالبر والشعير بالشعير والتمر بالتمر والملح بالملح مثلا بمثل سواء بسواء يدا بيد فإذا اختلفت هذه الأصناف فبيعوا كيف شئتم إذا كان يدا بيد Maksudnya : “Emas dengan emas, perak dengan perak, gandum dengan gandum, barli dengan barli, tamar dengan tamar, garam dengan garam, di dalam pertukaran dan jual beli sama jenis hendaklah sama jumlah tukaran, diserah-terima pada masa yang sama, apabila jenis barangan ini berbeza, maka berjual belilah sebagaimana dikehendaki tetapi hendaklah secara serah terima (secara lani)”. (Riwayat Muslim) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1136,"  Soalan

Soalan: Assalamualaikum wrt wbt Dato' Mufti. Saya mempunyai kemusykilan mengenai pekerjaan saya sekarang ini. - Mula bekerja di syarikat ini pada tahun 2008. - Syarikat ini HQ di Germany, dan mempunyai Distribution Centre di China, Malaysia dan US. - Pada ketika itu, kesemua HQ dan distribution centre menjalankan perniagaan menjual peralatan menternak ayam dan khinzir. Kecuali distribution centre di Malaysia, di mana hanya menjalankan perniagaan untuk ayam sahaja. - Namun pada tahun 2018, pengurusan tertinggi kumpulan mengambil keputusan untuk menjalankan perniagaan membekal peralatan penternakan khinzir di Malaysia. - Syarikat ini tidak menternak khinzir, tetapi menjual peralatan menternak kepada penternak-penternak khinzir. - Saya dalam bahagian procurement. Sebagai contoh, saya terlibat dalam development control panel untuk ladang khinzir dan ladang ayam. Control panel ini di design khas untuk mengendalikan ladang khinzir, tidak sama dengan control panel untuk ladang ayam, di mana ia juga mempunyai design tersendiri. - Soalan saya, apakah hukum saya bekerja di sini? Saya memohon pencerahan dari Dato' Mufti. Assalamualaikum.","Jawapan  

Merujuk kepada persoalan saudara, berdasarkan kepada Firman Allah SWT yang bermaksud: “Dan hendaklah kamu bertolong-tolongan untuk membuat kebajikan dan bertaqwa serta janganlah kamu bertolong-tolongan pada melakukan dosa (maksiat) dan pencerobohan.” (al-Maidah : 2) Berkaitan dengan peralatan penternakan babi ini saudara boleh merujuk kepada keputusan mesyuarat berikut : Mesyuarat Panel Kajian Syariah (Panel Pakar Syariah) yang bersidang pada 1 Mac 2002 telah membincangkan Hukum Mengenai Cadangan Pembangunan Sistem Kumbahan Sisa Ternakan Babi. Mesyuarat bersetuju memutuskan bahawa sekiranya suatu sistem kumbahan sisa ternakan babi disediakan dengan lengkap kemudian diserahkan kepada Kerajaan untuk dilaksanakan oleh pihak tertentu berdasarkan peraturan-peraturan yang ditetapkan oleh Kerajaan maka ia dibolehkan. Sekiranya syarikat atau orang perseorangan yang menyediakan sistem dan segala infrastruktur yang diperlukan bagi pembangunan sistem kumbahan ternakan babi serta pengawasannya kemudian diserahkan kepada individu atau syarikat lain untuk dilaksanakan tanpa sebarang penguatkuasaan dan peraturan daripada Kerajaan maka hukumnya haram. Adapun jika penjualan peralatan penternakan babi tersebut bertujuan untuk membantu dan memudahkan urusan pembiakan babi, maka pekerjaan itu adalah haram. Hal ini kerana menggunakan babi hukumnya haram sama ada daging, lemak ataupun bahagian-bahagian lainnya. Urusan pembiakan babi juga membawa kepada banyak mudharat berbanding manfaat. Tetapi jika rekabentuk dan struktur kandang itu dibuat bertujuan untuk membantu kemaslahatan orang awam seperti untuk mengelak dari bau yang busuk dan menghindar orang ramai dari penyakit berjangkit dengan binaan yang sistematik dan terkawal, maka ia dibolehkan bergantung kepada keperluan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1138,"  Soalan

Soalan: assalamulaikum saya ingin bertanya hukum bekerja di luar negara tanpa permit yang sah, walaupun pekerjaan dari sumber halal","Jawapan  

Merujuk kepada persoalan tuan, gaji yang diterima daripada pekerjaan tersebut adalah halal selagi mana pekerjaan dan syarikat tersebut tidak melanggar hukum-hukum syarak. Namun, bagi masalah permit, sebaiknya perlulah mendapatkan permit yang sah untuk mengelakkan kemudaratan di masa hadapan. Mematuhi arahan atau peraturan pemimpin adalah wajib selagi mana ia tidak melanggar hukum-hukum syarak. Daripada Abdillah r.a Nabi S.A.W telah bersabda: يَاأَيُّهَا الَّذِينَ آمَنُوا أَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنْكُمْ ۖ فَإِنْ تَنَازَعْتُمْ فِي شَيْءٍ فَرُدُّوهُ إِلَى اللَّهِ وَالرَّسُولِ إِنْ كُنْتُمْ تُؤْمِنُونَ بِاللَّهِ وَالْيَوْمِ الْآخِرِ ۚ ذَٰلِكَ خَيْرٌ وَأَحْسَنُ تَأْوِيلًا Maksudnya: “Wahai orang-orang yang beriman, taatlah kamu kepada Allah dan taatlah kamu kepada Rasulullah dan kepada ulu al-amr dari kalangan kamu. Kemudian jika kamu berbantahbantah (berselisihan) dalam sesuatu perkara, maka hendaklah kamu mengembalikannya kepada (Kitab) Allah (Al-Quran) dan (Sunnah) RasulNya - jika kamu benar beriman kepada Allah dan hari akhirat. Yang demikian adalah lebih baik (bagi kamu), dan lebih elok pula kesudahannya.” (al-Nisa’ : 59) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1149,"  Soalan

Soalan: Assalam. Apakah hukum seorang wanita menjual alatan solek menggunakan wajah mereka sebagai iklan di laman sosial, membuat demo secara langsung dan mempamerkan dua wajah sebelum dan selepas bersolek meskipun dilarang suami. Terima kasih","Jawapan  

Merujuk kepada persoalan tuan, menjual alat mekap adalah harus, selagi tidak mengandungi bahan-bahan terlarang. Bagaimanapun, mempamerkan wajah sebelum dan selepas mekap yang dilarang oleh suami, dikira mengingkari kehendak suami, kerana larangan itu menepati kehendak syarak. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1182,"  Soalan

Soalan: Apakah hukum menggunakan wang lebihan bayaran daripada pelajar untuk program lawatan kepada program yang berlainan walaupun tujuan asal bayaran untuk program lawatan.","Jawapan  

Merujuk kepada persoalan tuan, wang lebihan program yang telah dilaksanakan itu adalah hak milik pelajar. Ini kerana, para pelajar yang menyumbang wang adalah untuk kegunaan program lawatan sahaja. Maka, wang lebihan tersebut perlulah dipulangkan semula kepada para pelajar, digunakan untuk kepentingan para pelajar itu sendiri atau jika hendak digunakan sekalipun perlu mendapat kebenaran dari pelajar tersebut. Justeru, sesiapapun adalah tidak boleh dan haram menggunakan wang tersebut dengan sewenang-wenangnya. Antara lain, sepatutnya jika hendak diperluaskan tujuan kutipan sumbangan tersebut semasa mula berkempen lagi dimaklumkan awal bagi memudahkan penggunaan wang tersebut pada masa akan datang. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1208,"  Soalan

Soalan: Saya tolong beratur dan seterusnya tempah meja di restoran tiada sijil halal untuk pelanggan bukan islam. Saya diberi upah untuk usaha saya itu. Adakah upah saya itu halal atau sebaliknya? Terima kasih.","Jawapan  

Merujuk kepada persoalan tuan, sekiranya kedai tersebut tidak menghidangkan makanan yang diharamkan seperti arak, khinzir atau lain-lain makanan yang tidak halal maka harus mengambil upah tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1216,"  Soalan

Saya ingin tahu mengenai skim pinjaman ASBF. saya memang berniat untuk ambil keuntungan dengan menutup akaun tersebut selepas 2 tahun. Apa hukumnya? Maksudnya, saya memang rancang masuk pelaburan ASB, selepas 2 tahun akan tutup akaun tersebut sebab masa itu akan untung dalam 5k.","Jawapan  

 السلام عليكم ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد
Merujuk kepada persoalan puan, perkara pertama berkaitan dengan pelaburan, perlu dipastikan ianya adalah pelaburan yang mematuhi syarak/patuh syariah. Jika ini dapat dipastikan, maka hukumnya adalah harus. Elemen kedua adalah pematuhan kepada perjanjian pelaburan. Jika kedua-duanya dipatuhi maka harus pelaburan itu dibuat.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1219,"  Soalan

Apa hukumnya jika seseorang itu mencari rezeki melalui pertunjukan patung puppet.","Jawapan  

 السلام عليكم ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد
Merujuk kepada persoalan tuan, hukum kita mencari rezeki dengan melakukan pertunjukkan patung puppet adalah harus selagi tidak melanggar panduan syarak.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=1220,"  Soalan

Assalamualaikum, begini situasi saya. Kawan saya ingin beli TV. Dia meminta saya untuk membeli TV untuknya. Dia kemudiannya memberi saya wang RM 850. Setelah beberapa jam, dia meminta untuk dikembalikan wang tersebut. Dia ingin membatalkan semula pesanan untuk membeli TV. Saya menipu dia bahawa saya cakap, saya sudah membayar wang itu kepada syarikat barangan tersebut. Hakikatnya, saya belum membayarnya lagi kepada syarikat barangan tersebut. Saya mengatakan kepada kawan saya bahawa syarikat tersebut hanya boleh memulangkan wang tersebut sebanyak RM 650 dan lagi RM 200 itu akan dikembalikan setelah 1 minggu..Saya hanya pulang wang dia semula sebanyak RM 650 dan RM 200 itu saya ambil untuk saya membayar hutang saya..Saya amat terdesak ketika itu untuk membayar hutang saya.. Saya berhasrat untuk memulangkan kembali wang RM 200 yang saya ambil itu setelah saya mendapat gaji saya.. SOALAN:

1) Apakah halal atau haram wang yang saya ambil itu untuk membayar hutang?

2) Adakah selesai hutang tersebut dengan saya membayar menggunakan wang hasil saya ambil dari duit kawan saya itu? 3)Adakah hutang yang saya bayar itu hasil daripada saya mengambil wang kawan saya sebanyak RM 200 itu terlaksana dan menjadi halal , jika saya telah mengembalikan semula wang yang saya ambil dari kawan saya itu setelah saya mendapat gaji saya?.. Saya tidak ada niat nak ambil wang itu..tetapi saya amat terdesak ketika itu. Mohon Penjelasan ustaz..Terima Kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan tuan:

1. Wang yang diambil sebanyak RM200 untuk membayar hutang adalah haram kerana ambil tanpa kebenaran pemiliknya, menipu dan tidak amanah. Firman Allah SWT dalam surah al-Anfaal ayat 27 yang bermaksud:

“Wahai orang-orang yang beriman! Janganlah kamu mengkhianati (amanah) Allah dan RasulNya, dan (janganlah) kamu mengkhianati amanah-amanah kamu, sedang kamu mengetahui (salahnya)”. 

Justeru hendaklah bertaubat di atas kesalahan tersebut, kerana perbuatan itu merupakan perbuatan orang munafik, sebagaimana hadith yang diriwayatkan daripada diriwayatkan daripada Abu Hurairah RA. katanya, Rasulullah SAW bersabda;

آية المنافق ثلاث اذا حدث كذب واذا وعد اخلف واذا ائتمن خان

Maksudnya : “Tanda-tanda orang munafik ada tiga: Apabila berbicara dia dusta, apabila berjanji dia mungkir, apabila diberi kepercayaan (amanah) dia khianat”.

(Riwayat Muslim)

2. Hutang tersebut selesai dengan pemiutang, tetapi hutang yang diambil dari kawan wajib dijelaskan segera. 3. Hutang yang dibayar menggunakan duit RM200 yang diambil adalah selesai. Adapun, yang menjadi kesalahan dan dosa adalah perbuatan menipu dengan kawan tuan. Jika pada awal lagi tuan berterus terang atau meminjam terlebih dahulu duit untuk membayar hutang kepada kawan yang lain tidaklah menjadi kesalahan. Ini kerana niat tidak menghalalkan cara. Bermakna niat tuan untuk membayar hutang menggunakan duit yang diambil dari kawan tidaklah menghalalkan cara dengan penipuan yang dilakukan.

والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=1228,"  Soalan

Apakah hukum seorang Islam membeli barangan terpakai yang dijual oleh pihak gereja kristian, mohon pencerahan?","Jawapan  

 السلام عليكم ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد
Merujuk kepada persoalan tuan, secara asasnya barangan tersebut dan hasil jualan adalah kegunaan dalam kemungkaran dan kesyirikan kepada Allah SWT. Oleh itu diharamkan bekerjasama dalam kemungkaran dengan membantu pihak gereja dalam urusan jualbeli. Firman Allah SWT dalam surah al-Maidah ayat 2 yang bermaksud :
“Dan janganlah kamu tolong-menolong pada melakukan dosa (maksiat) dan pencerobohan. Dan bertakwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya)” 
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=1246,"  Soalan

Assalamualaikum, saya ingin bertanya apakah hukum pekerjaan menghantar barang (rider/despacth) bunga pada orang bukan Islam yang telah mati? Contoh: jika saya mendapat pelanggan tetap daripada florist untuk menghantar bunga pada pelanggannya untuk upacara kematian? Ini kerana harga upah yang saya tawarkan berpatutan daripada rider lain. Maka apa hukumnya saya menerima wang dari upah tersebut?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan tuan, harus hukumnya menghantar bunga kepada pelanggan walaupun ianya bukan muslim untuk kegunaan upacara kematian tersebut. Upah yang diterima juga adalah halal disebabkan tugasan yang telah dilaksanakan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1252,"  Soalan

Assalamualaikum. Saya ingin bertanya tentang status duit yang diterima daripada menjawab survey berbayar. Adakah halal dan dibolehkan? Laman web/syarikat tersebut mengendalikan survey bagi pelbagai syarikat. Perlu mendaftar dan kemudian perlu menjawab survey. Dengan menjawab survey, akan diberi bayaran atau voucher. Adakah membuat kerja tambahan menjawab survey ini dibolehkan? Bolehkah menerima wang atau voucher tersebut? Terima kasih","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan, kerja tersebut adalah harus dan pendapatan yang diterima adalah halal dan boleh digunakan. Ini kerana elaun yang diberi adalah berdasarkan pekerjaan (survey) yang dilakukan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1268,"  Soalan

Assalamualaikum. Saya hendak bertanya, apakah hukum mengambil komisyen mencari pelanggan pinjaman wang berlesen? Adakah haram?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, bekerja sebagai konsultan yang mengiklankan dan menarik pelanggan adalah harus dengan syarat produk pinjaman/pembiayaan dari syarikat wang berlesen tersebut adalah patuh syarak. Jika ianya berlandaskan kepada sistem konvensional, yang tidak patuh syarak maka ia dianggap sebagai terbabit dalam perkara kejahatan dan melakukan perkara-perkara yang ditegah oleh syarak. Pekerjaan yang asalnya adalah halal, tetapi menyumbang kepada wujudnya transaksi haram maka hukumnya juga adalah haram, seperti individu-individu yang bekerja di syarikat arak, syarikat judi, bank konvensional dan syarikat insurans konvensional. Firman Allah di dalam surah al-Maidah ayat 2:

وَتَعَاوَنُوا۟ عَلَى ٱلْبِرِّ وَٱلتَّقْوَىٰ ۖ وَلَا تَعَاوَنُوا۟ عَلَى ٱلْإِثْمِ وَٱلْعُدْوَٰنِ

Maksudnya : Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. dan bertaqwalah kepada Allah.

Kesimpulannya, jika puan terlibat mempromosikan pinjaman konvensional, adalah dinasihatkan agar memohon pertukaran ke bahagian lain atau hanya mempromosikan pembiayaan islamik yang tidak mempunyai unsur yang dikaitkan sebagai haram dalam pekerjaan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1270,"  Soalan

Assalam Ustaz, saya akan menunaikan Umrah pada 14 oktober 2019. Alhamdulilah semua perbelanjaan untuk kesana kelak mencukupi. Anak saya ada membuat rayuan ke universiti tempatan dan sekiranya rayuan berjaya anak saya akan mendaftar pada bulan September ni. Disebabkan memerlukan dana kewangan untuk tujuan perbelanjaan dan pendaftaran Universiti, bolehkah saya membuat gadaian emas untuk tujuan tersebut?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan tuan, emas adalah perkara Tahsiniyyah (تحسينيات) bukan Dhoruriyyah (ضروريات). Oleh itu, wajar membuat gadaian emas bagi tujuan pembelajaran anak yang sifatnya adalah fardhu. Adalah dinasihatkan kepada pihak tuan agar mengambil sistem ar-Rahnu, sistem gadaian yang dijamin patuh syarak.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1285,"  Soalan

Apakah hukum melanggan syarikat telekomunikasi atau telco yang mana sebahagian saham syarikat tersebut dimiliki oleh syarikat perjudian.","Jawapan  

السلام عليكم ورحمة الله وبركاتة 
الحمدلله رب العلمين والصلاة والسلام علي أشرف الأنبياء المرسلين وعلي أله وصحبه أجمعين أما بعد

Merujuk kepada persoalan tuan, hukum asal menggunakan perkhidmatan telco yang sebahagian sahamnya adalah milik syarikat yang tidak patuh syarak adalah harus, selagimana perkhidmatan tersebut tidak menyumbang secara langsung kepada aktiviti yang bertentangan dengan syarak. Dalam hal ini kita tidak melibatkan diri secara langsung kepada pemilikan saham tersebut (syarikat perjudian). Dosa perjudian tersebut ditanggung oleh pihak syarikat.

Jika diketahui secara jelas dan sahih bahawa pemilik atau syarikat telco tersebut terlibat aktif dan mendapat keuntungan besar daripada perjudian, maka sebaik-baiknya ditinggalkan penggunaannya, lebih-lebih lagi jika ada alternatif telco lain yang tidak terlibat dengan unsur haram.

Namun, jika tidak ada alternatif lain, atau maklumat yang ada tidak jelas dan tidak meyakinkan, dan perkhidmatan itu digunakan untuk keperluan yang sah di sisi syarak, maka penggunaan itu dibolehkan, serta berusaha mencari pilihan yang lebih bersih sebaik sahaja berpeluang.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=1305,"  Soalan

Soalan: Assalamualaikum,saya ingin bertanyakan satu soalan tentang hukum bermain Forex.Terima kasih","Jawapan  

Merujuk kepada persoalan tuan, Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012 telah membincangkan Hukum Perdagangan Pertukaran Matawang Asing oleh Individu Secara Lani (Individual Spot Forex) Melalui Platfom Elektronik. Muzakarah telah membuat keputusan seperti berikut: Setelah mendengar taklimat dan penjelasan pakar daripada Akademi Penyelidikan Syariah Antarabangsa Dalam Kewangan Islam (ISRA) serta meneliti keterangan, hujah-hujah dan pandangan yang dikemukakan, Muzakarah menegaskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik adalah melibatkan item ribawi (iatu mata wang) dan dari sudut fiqhiyyah ia tertakluk di bawah hukum Bay al-Sarf yang perlu dipatuhi syarat-syarat umum jual beli dan syarat-syarat khusus bagi Bay al-Sarf seperti berikut: Syarat-syarat umum jual beli: 1. Pihak yang berakad mestilah mempunyai kelayakan melakukan kontrak (Ahliyyah al-Ta’aqud); 2. Harga belian hendaklah diketahui dengan jelas oleh kedua-dua pihak yang berakad; 3. Item belian hendaklah suatu yang wujud dan dimiliki sepenuhnya oleh pihak yang menjual serta boleh diserahkan kepada pembeli; 4. Sighah akad hendaklah menunjukkan keredhaan kedua-dua pihak, tidak ada unsur penempohan dan sighah ijab dan qabul mestilah bersepadanan dan menepati antara satu sama lain dari sudut ciri-ciri dan kadarnya. Syarat-syarat khusus Bay al-Sarf: 1. Berlaku taqabbudh (penyerahan) antara kedua-dua item yang terlibat dalam platform forex sebelum kedua-dua pihak yang menjalankan transaksi berpisah daripada majlis akad; 2. Jual beli matawang hendaklah dijalankan secara lani dan tidak boleh berlaku sebarang penangguhan; dan 3. Akad jual beli al-sarf mesti bebas daripada khiyar al-Syart. Selain memenuhi syarat-syarat tersebut, Muzakarah juga menegaskan bahawa operasi perdagangan pertukaran mata wang asing (forex) hendaklah bebas daripada sebarang unsur riba, elemen al-Salaf wa al-Bay(pemberian hutang dengan syarat dilakukan transaksi jual beli), unsur perjudian, gharar yang berlebihan dan kezaliman atau eksploitasi. Berdasarkan kajian terperinci yang telah dilakukan, Muzakarah mendapati bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik mengandungi unsur-unsur seperti riba melalui pengenaan rollover interest, pensyaratan jual beli dalam pemberian hutang melalui leverage, qabd yang tidak jelas ketika transaksi pertukaran, penjualan mata wang yang tiada dalam pegangan dan spekulasi yang melibatkan perjudian. Selain itu ianya juga tidak sah dari sisi undang-undang Kerajaan Malaysia. Sehubungan itu, Muzakarah bersetuju memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara. Selaras dengan itu, umat Islam adalah dilarang daripada melibatkan diri dalam perdagangan mata wang seumpama ini. Muzakarah juga menegaskan bahawa keputusan yang diputuskan ini tidak terpakai ke atas urus niaga pertukaran mata wang asing menerusi kaunter di pengurup wang berlesen dan urus niaga pertukaran mata wang asing yang dikendalikan oleh institusi-institusi kewangan yang dilesenkan di bawah undang-undang Malaysia. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1310,"  Soalan

Soalan: Assalamualaikum Tuan, Saya bekerja di bahagian logistik/import eksport barang. Saya baru bekerja selama 6 bulan di syarikat ini. Saya mempunyai satu kemusykilan. di mana baru-baru ini saya mendapat tahu bahawa syarikat saya ada membuat penghantaran untuk Genting shipment, menghantar machine slot (mesin judi). Tetapi Genting shipment hanya akan dibuat untuk musim tertentu sahaja. Tetapi syarikat ini mempunyai pelanggan yang ramai, syarikat ini juga import eksport buah-buahan, bunga, ubat-ubat, pakaian dan berbagai lagi jenis barang yang diimport. Pada pendapat tuan, adakah pekerjaan saya ini sama seperti bekerja di 7 eleven yang menjual arak di premis mereka? atau bagaimana ya? Saya menjadi risau kerana dengan duit gaji saya, adakah saya perlu membersihkan gaji saya? buat masa ini saya sedang mencari kerja yang lain kerana saya risau dengan status saya bekerja di sini. Diharap pihak tuan dapat memberikan nasihat untuk saya apakah yang saya perlu lakukan dan apakah hukumnya bekerja di syarikat logistik seperti ini?","Jawapan  

Merujuk kepada persoalan yang dikemukakan, Allah SWT berfirman yang bermaksud: “Wahai orang-orang yang beriman! Bahawa sesungguhnya arak, judi, pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya”. (al-Maaidah : 90) Ayat tersebut jelas menunjukkan bahawa judi adalah dilarang dan mestilah dijauhi, sekalipun saudari tidak terlibat secara langsung, tetapi telah diketahui bahawa syarikat tersebut turut menguruskan perkara yang haram (mesin judi). Membantu perbuatan dosa adalah berdosa. Kesimpulannya, walaupun bekerja di syarikat logistik yang menjalankan import/ eksport barangan yang pelbagai termasuklah mesin judi, ia menjadi syubhah. Adalah dinasihatkan agar mencari pekerjaan lain yang tiada sebarang syubhah kerana lebih menenangkan jiwa. Berdasarkan kepada hadith yang diriwayatkan daripada al-Nu’man Ibnu Bashir RA, bahawa Rasulullah SAW bersabda maksudnya: “Sesungguhnya yang halal itu jelas dan yang haram juga jelas. Bagaimanapun di antara keduanya terdapat perkara yang tidak jelas (syubhah), yang mana ramai orang tidak mengetahuinya. Barangsiapa yang memelihara dirinya dari perkara syubhah, maka dia telah menyelamatkan agamanya dan kehormatannya”. (Riwayat al-Bukhari) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1334,"  Soalan

Soalan: Assalamualaikum Ustaz, saya hendak bertanya. Saya ada menyertai kaji selidik berbayar. Iaitu jika saya dapat menjawab kaji selidik tersebut hingga selesai . saya akan diberi point. Point tersebut boleh tebus dengan wang tunai. Tetapi sewaktu saya menjawab soalan kaji selidik itu, saya tidak menjawab dengan jujur. Tetapi kadang kala saya jawab dengan jujur. Selesai saya menjawab kaji selidik tersebut, saya memperolehi point untuk ditebus dengan wang tunai. Saya sudah menebus point tersebut dengan wang tunai. Soalan saya.. Adakah hasil wang tunai yang saya perolehi hasil daripada saya menjawab kaji selidik berbayar itu menjadi halal atau haram kerana saya memperolehi wang tunai tersebut hasil saya menjadi kaji selidik tidak jujur. Mohon ustaz beri penjelasan. Terima Kasih.","Jawapan  

Merujuk kepada persoalan saudara, wang tunai tersebut boleh diterima dari hasil usahanya menyertai kaji selidik. Bagaimanapun, perbuatan tidak jujur itu adalah suatu kesalahan yang mendatangkan dosa. Justeru, hendaklah bertaubat dan tidak mengulangi ketidakjujuran tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1360,"  Soalan

Soalan: Bagaimanakah ingin menyelesaikan masalah tentang beli barang menggunakan wang yang dicuri? masa muda saya jahil saya curi duit datuk saya dengan kadar yang banyak untuk beli helmet berharga ribuan. sekarang ini datuk saya sudah meninggal dunia dan barang masih dengan saya. tetapi nenek saya masih ada. bagaimana saya boleh selesaikan masalah ini? mohon dijawab. Asalamualaikum","Jawapan  

Merujuk kepada persoalan saudara, alhamdulillah saudara sedar di atas perbuatan masa lalu tersebut. Urusan jual beli helmet yang dilakukan itu adalah sah. Adapun, saudara berdosa kerana membelinya menggunakan duit yang dicuri. Justeru, saudara hendaklah bertaubat di atas kesalahan yang dilakukan itu. Firman Allah SWT yang bermaksud: “Dan mereka yang apabila melakukan perbuatan keji, atau menganiaya diri sendiri, mereka ingat kepada Allah lalu memohon ampun dosa-dosa mereka dan sememangnya tidak ada yang mengampunkan dosa-dosa melainkan Allah, dan mereka juga tidak meneruskan (perbuatan buruk) yang mereka telah lakukan itu, sedang mereka mengetahui (akan salahnya dan akibatnya). Orang-orang yang demikian sifatnya, balasannya adalah keampunan dari Tuhan mereka, dan syurga-syurga yang mengalir di bawahnya beberapa sungai, mereka kekal di dalamnya; dan yang demikian itulah sebaik-baik balasan (bagi) mereka yang beramal”. (Ali’Imran ayat 135 – 136) Seterusnya, saudara hendaklah memulangkan semula duit yang telah dicuri kepada warisnya (nenek yang masih ada). Mudah-mudahan Allah SWT menerima taubat hamba-hambanya yang ikhlas dan tidak lagi melakukan dosa tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1361,"  Soalan

Soalan: Assalamualaikum, ustaz saya ada beberapa soalan dan kemusykilan. saya ingin bertanya tentang pandangan ustaz, saya baru bekerja di kilang minyak ini hampir 2 bulan lebih, di syarikat ini terdapat beberapa isu seperti menjual minyak paket di dalam botol, seperti yang kita ketahui, kualiti minyak paket adalah lebih murah dari kualiti minyak botol. apakah hukum nya menjual minyak paket yang dimasukkan dalam botol dan dijual dengan harga botol. sekian, harap maklum balas","Jawapan  

Merujuk kepada persoalan tuan, hukum menipu harga dan kualiti minyak paket yang dimasukkan ke dalam botol dengan niat (sengaja) untuk menipu pelanggan adalah haram dan perbuatan itu wajib dijauhi, terdapat hadith yang diriwayatkan daripada Abu Hurairah RA : أن رسول الله ﷺ مر على صبرة طعام فأدخل يده فيها فنالت أصابعه بللا فقال : "" ما هذا يا صاحب الطعام ؟ قال : أصابته السماء يا رسول الله . قال : أفلا جعلته فوق الطعام حتى يراه الناس ، من غش فليس مني "" Maksudnya : “Bahawa Rasulullah SAW telah melalui setimbunan makanan yang dijual seraya memasukkan tangannya ke dalam timbunan makanan tersebut dan mendapati jari-jemarinya basah. Rasulullah SAW bersabda : “Apakah semua ini wahai pemilik makanan?. Lelaki itu menjawab, “Makanan ini telah ditimpa hujan wahai Rasulullah SAW”. Rasulullah SAW bersabda : “Kenapa kamu tidak jadikan yang basah itu disebelah atas agar manusia dapat melihatnya, barangsiapa yang menipu maka ia bukan dari kalangan umatku”. (Riwayat Muslim) Apa jua urusan perniagan yang terdapat unsur penipuan, manipulasi hukumnya adalah haram dan berdosa. Dari segi undang-undang negara, sebagai pekerja, tuan bolehlah melaporkannya kepada Kementerian Perdangan dan Hal Ehwal Pengguna (KPDNHEP) melalui talian bebas tol : 1-800-886-800 atau melalui system e-Aduan: http://e-aduan.kpdnhep.gov.my/, agar disiasat dan diambil tindakan selanjutnya. Namun demikian, jika syarikat tersebut telah mendapat lesen untuk “repack” dan telah mengikut undang-undang yang ditetapkan oleh kerajaan, maka ia tidak ada masalah. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1380,"  Soalan

Soalan: Assalammualaikum saya ingin bertanya mengenai perkara berikut : 1. apakah hukum mengambil keuntungan atau upah atas pengenalan atau cadangan didalam pemilihan tender. maksudnya ialah pekerja dalaman mencadangkan atau recommend kepada pemilihan tender, keatas tender-tender yang dicadangkan. Dan selepas itu sekiranya tender yang dicadangkan tersebut dipilih maka pekerja dalaman yang mancadangkan itu mendapat untung atau upah atas hasil cadangan beliau. adakah ini dibolehkan?","Jawapan  

Merujuk kepada persoalan tuan, Sememangnya dalam tatacara perolehan kerajaan tidak dibenarkan sama sekali amalan recommendation atau introduce bagi pemilihan tender kerana ia melibatkan kepentingan peribadi boleh menjurus kepada kecenderungan berlakunya rasuah. Tambahan pula ada upah yang diterima hasil pekerjaan ini. Di samping perbuatan ini seakan tidak sihat untuk diamalkan kerana ia menzalimi syarikat-syarikat lain yang turut menyertai sebutharga tersebut walhal syarikat tersebut lebih layak untuk memperolehi tender. Jika merujuk kepada Suruhanjaya Pencegahan Rasuah Malaysia, seorang penjawat awam boleh dikenakan tindakan di bawah Seksyen 165 Kanun Keseksaan kerana menerima sesuatu yang berharga dengan tiada balasan daripada orang yang ada kena mengena dalam urusan kerja rasmi di jabatannya. Hukuman yang akan dikenakan adalah penjara selama tempoh yang boleh sampai dua tahun, atau dengan denda atau dengan kedua-duanya. Ingatlah firman Allah SWT yang bermaksud : “Dan janganlah kamu makan (atau mengambil) harta (orang-orang lain) di antara kamu dengan jalan yang salah, dan jangan pula kamu menghulurkan harta kamu (memberi rasuah) kepada hakim-hakim kerana hendak memakan (atau mengambil) sebahagian dari harta manusia dengan (berbuat) dosa, padahal kamu mengetahui (salahnya).” (al-Baqarah : 188) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1386,"  Soalan

Soalan: Salam, saya bercadang ingin berniaga dan menjual cecair atau ejuice untuk vape dan rokok elektronik. Tetapi, saya ada terbaca tentang fatwa yang mengatakan pengunaan vape/rokok elektronik adalah haram: Fatwa: http://e-smaf.islam.gov.my/e-smaf/fatwa/fatwa/find/pr/10333 Jika saya hanya menjual cecair/ejuice vape dan rokok elektronik ini, adakah sumber dan hasil keuntungan yang saya dapat ini dikira haram? Adakah rezeki dari perniagaan vape tersebut tidak berkat untuk diri saya dan keluarga saya? Saya lihat masih ramai penjual dalam kalangan umat islam di negara ini yang aktif menjalankan perniagaan vape.","Jawapan  

Merujuk kepada persoalan tuan, Mesyuarat Jawatankuasa Fatwa Negeri Selangor Kali 1/2016 yang bersidang pada 19 Januari 2016 bersamaan 9 Rabiulakhir 1437H berkaitan Pengharaman Rokok Elektronik Dan Vape, memutuskan bahawa: Penggunaan rokok elektronik dan vape adalah haram. Oleh itu, umat Islam adalah dilarang menghisap rokok elektronik dan vape atau apa-apa aktiviti yang berkaitan dengan rokok elektronik dan vape. Oleh itu, berdasarkan fatwa yang telah diputuskan di atas, jual beli vape atau sesuatu yang berkaitan dengannya adalah termasuk jual beli yang diharamkan. Berdasarkan sebuah hadis yang diriwayatkan daripada Ibnu Abbas RA., bahawa Rasulullah SAW bersabda: إِنَّ اللَّهَ عَزَّ وَجَلَّ إِذَا حَرَّمَ شَيْئًا حَرَّمَ ثَمَنَهُ Maksudnya : “Sesungguhnya jika Allah telah mengharamkan sesuatu, maka haramlah upah (hasil penjualannya)”. (Riwayat Ahmad) Faktor keberkatan rezeki yang diperoleh adalah dipengaruhi oleh banyak perkara, antaranya adalah bagaimana rezeki tersebut diperoleh, ke mana rezeki tersebut dibelanjakan, keberkatan juga bergantung kepada ketaatan seorang hamba dalam mematuhi segala suruhan Allah SWT dan menjauhi segala laranganNya. Adalah amat mustahil seseorang akan mendapat keberkatan dari sesuatu yang telah diharamkan. Beralih kepada perniagaan yang tidak tergolong di dalam perkara-perkara yang syubhah dan haram adalah lebih baik demi menggapai redha Allah serta mengharapkan keberkatan dari sumber rezeki yang halal. Hadis yang diriwayatkan daripada al-Nu’man Ibnu Bashir r.a. bahawa Rasulullah SAW bersabda maksudnya: “Sesungguhnya yang halal itu jelas dan yang haram juga jelas. Bagaimanapun di antara keduanya terdapat perkara yang tidak jelas (syubhah), yang mana ramai orang tidak mengetahuinya. Barangsiapa yang memelihara dirinya dari perkara syubhah, maka dia telah menyelamatkan agamanya dan kehormatannya”. (Riwayat al-Bukhari) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1387,"  Soalan

Soalan: Bapa telah meninggal dunia. Kemudian tanah diambil alih oleh anak-anak lelaki perempuan dan balu sebagai penama dalam geran. Setelah itu, tanah telah dimajukan dan mendapat hasil dalam wang ringgit. Persoalannya adalah, hasil dari pendapatan itu boleh kah difaraidkan atau dibahagikan sama rata. Dan juga di kenakan zakat pendapatan? Soalan kedua, bapa telah meninggal dan meninggalakn sejumlah wang simpanan. Wang simpanan ini tidak difaraidkan bahkan tidak dibahagi samarata antara adik beradik. Wang tersebut digunakan hanya untuk anak perempuan sahaja tanpa pengetahuan anak lelaki. Apakah hukum tersebut.","Jawapan  

Merujuk kepada persoalan tuan, apabila berlaku kematian, adalah menjadi tanggungjawab waris yang hidup untuk menguruskan segala harta peninggalan si mati mengikut hukum syarak iaitu: 1. Membayar segala hutang si mati menggunakan harta peninggalan simati. 2. Melaksanakan segala wasiat si mati berkaitan hartanya (tidak melebihi 13). 3. Lebihan dari kedua perkara tersebut wajib difaraidkan mengikut pembahagian yang telah ditetapkan di dalam Islam. Tanah yang ditinggalkan oleh si mati adalah menjadi milik setiap ahli waris yang berhak mewarisi mengikut hukum syarak, tanah itu juga bukanlah milik penama di atas geran kerana penama hanya pemegang amanah. Oleh itu, sebarang hasil yang datang dari tanah tersebut perlu dibahagikan kepada setiap waris yang berhak mendapat bahagiannya sebagai ahli waris. Dan wajib zakat seandainya memenuhi syarat. Begitulah juga wang simpanan yang ditinggalkan oleh arwah bapa, wang tersebut wajib dibahagikan mengikut hukum faraid sebagaimana yang telah disyariatkan di dalam Islam, jika semua ahli waris bersetuju, maka wang tersebut bolehlah dibahagikan sama rata di antara ahli waris. Bagi mengelakkan masalah menjadi semakin rumit semua harta peninggalan si mati mestilah dibahagikan mengikut kiraan faraid secepat mungkin, boleh rujuk ke Baitulmal Majlis Agama Islam Negeri untuk maklumat lanjut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1389,"  Soalan

Soalan: Assalamualaikum WBT, 1. Saya ingin bertanya mengenai kami sebagai penyedia platform derma secara online kepada masjid-masjid dan badan-badan kebajikan. Apakah hukum-hukum syarak yang patut kami patuhi.? 2. Apakah hukum-hukum yang patut kami patuhi didalam caj perkhidmatan ?","Jawapan  

Merujuk kepada persoalan tuan, sebagai penyedia platform derma secara online kepada masjid-masjid dan badan-badan kebajikan, pertamanya tuan hendaklah mendapatkan kebenaran daripada pihak berwajib iaitu Majlis Agama Islam Selangor (MAIS) agar ia tidak menyalahi enakmen sebagaimana yang dinyatakan dalam Seksyen 106 : Pungutan Khairat, Enakmen Pentadbiran Agama Islam (Negeri Selangor) 2003. (http://www2.esyariah.gov.my/esyariah/mal/portalv1/enakmen2011/State_Enact_Ori.nsf/100ae747c72508e748256faa00188094/8ec0fc5eb8394baf482570ff003d013b?OpenDocument) Selain itu, pastikan tujuan kutipan derma secara jelas. Bagaimana prosedur kutipan, simpanan dan perbelanjaan hendaklah telus. Perbelanjaan mematuhi tujuan seperti yang ditentukan (tidak bercanggah dengan niat penderma). Sama ada caj perkhidmatan mendapat persetujuan atau tidak, ia tertakluk dengan prinsip ijab qabul yang digunakan seperti sama ada wakalah (وكالة) atau jaalah (جعالة). Nyatakan juga berapa caj perkhidmatan yang hendak dikenakan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1390,"  Soalan

Soalan: Assalamualaikum, Saya mempunyai soalan berkenaan harta pusaka. Arwah abah saya telah meninggal pada beberapa tahun yang lalu, bapa saya adalah seorang peneroka yang mempunyai 6 orang anak perempuan. sebelum ini bapa saya pernah berkhawin dan bercerai dan mempunyai 5 orang anak yang telah berkhawin serta bekas isteri yang juga telah berkahwin dengan orang lain. Setelah 5 tahun bercerai dengan bekas isteri, arwah abah telah berkhawin lagi dengan isteri sekarang selama 21 tahun sehingga arwah meninggal dan mempunyai seorang anak berusia 20 tahun yang belum berkahwin serta seorang balu. Maka, disini la bermulanya persoalan saya, isteri sekarang arwah abah telah menolak segala harta pusaka yang berkaitan felda kerana isu ""ibu tiri dan anak tiri yang tidak sehaluan"". Namun jauh sebelum arwah abah meninggal, dia ada membelikan sebuah rumah untuk isterinya yang sekarang dan diletakkan diatas nama isteri tersebut. Permasalahannya adalah anak-anak kepada bekas isteri arwah mempertikaikan keberadaan rumah tersebut. walhal rumah tersebut telah dibeli oleh arwah semasa dalam keadaan sangat sihat. kemungkinan 5 hingga 6 tahun sebelum arwah meninggal tanpa sepengetahuan anak-anaknya yang bersama bekas isteri. Tujuan dia membelikan rumah tersebut adalah untuk isterinya yang sekarang tinggal sekiranya dia meninggal dunia. Sekarang anak-anak arwah telah mengetahui keberadaan rumah tersebut dan mempertikaikannya. sekiranya rumah tersebut dijual anak-anak arwah meminta duit dari jualan tersebut sedangkan rumah tersebut adalah salah satu nafkah yang arwah beri kepada isteri untuk kebajikan isteri sekiranya arwah meninggal. Saya berharap pihak tuan dapat memberi sebarang nasihat kerana masalah ini cukup menjadi tekanan hebat kepada balu arwah. terima kasih. assalmualaikum..","Jawapan  

Merujuk kepada persoalan puan, berkenaan dengan rumah yang telah diberikan kepada isterinya sekarang semasa arwah masih hidup adalah merupakan hibah. Dan ia telah menjadi hak milik isteri tersebut. Tidak boleh dijual tanpa kebenaran pemiliknya. Manakala, bekas isteri (ibu tiri) tidak mempunyai hak ke atas harta pusaka arwah kerana telah diceraikan semasa arwah masih hidup. Justeru, pembahagian harta pusaka arwah yang lain adalah kepada warisnya iaitu balu dan anak-anaknya yang masih hidup termasuk anak-anak dengan bekas isterinya yang perlu diselesaikan. Jika keadaan ini masih tegang adalah dinasihatkan untuk mendapatkan khidmat nasihat pengurusan faraid melalui Bahagian Baitulmal, Majlis Agama Islam Negeri yang berhampiran untuk penjelasan lanjut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1391,"  Soalan

Soalan: saya ingin bertanya tentang hutang abang saya sudah meninggal dunia dan saya ingin menjelaskan hutang abang saya tetapi saya tidak tahu berapa banyak abang saya berhutang dan untuk bukan islam bagaimana saya boleh jelaskan hutang mereka kerana saya tidak tahu siapa abang saya berhutang untuk orang bukan yang islam","Jawapan  

Merujuk kepada persoalan saudara, berkenaan urusan hutang arwah abang, sebaiknya saudara bolehlah dapatkan maklumat daripada kawan-kawan atau kenalannya di tempat kerja, semasa belajar dan sebagainya. Disamping itu, bolehlah dibuat hebahan jika ada yang mengenali, dan arwah abang ada berhutang dengan mereka, sama ada kenalannya yang muslim atau bukan muslim. Mudah-mudahan cara tersebut dapat membantu. Bagaimanapun, dalam situasi sekarang, saudara perlu lebih berhati-hati, ditakuti diambil kesempatan oleh orang yang tidak bertanggungjawab yang menyebabkan saudara terbeban dengan sesuatu yang tidak pasti serta diluar kemampuan. Oleh itu, pastikan yang menuntut mesti mempunyai bukti yang menunjukkan abang berhutang. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1396,"  Soalan

Soalan: Assalammualaikum, saya ingin bertanya apakah sebenar hukum caj perkhidmatan? Saya menjual topup secara bergerak.","Jawapan  

Merujuk kepada persoalan tuan, hukum mengambil caj perkhidmatan adalah harus selama mana dengan kadar yang bersesuaian dan tidak berlebih-lebihan. Caj perkhidmatan tersebut adalah dikira sebagai upah yang diambil daripada pelanggan menerusi aktiviti perniagaan menjual top up tersebut. Ia termasuk dalam akad ijarah (إجارة). والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1405,"  Soalan

Assalamualaikum tuan, saya mempunyai soalan berkaitan pelaburan. Adakah pelaburan ASB dibolehkan atau sebaliknya. Terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan puan, Mesyuarat Jawatankuasa Fatwa Negeri Selangor kali ke-3/2017 yang bersidang pada 27 April 2017 bersamaan 30 Rajab 1438H memutuskan bahawa:

i. Hukum pelaburan Permodalan Nasional Berhad (PNB) dalam Amanah Saham Nasional Berhad (ASNB) adalah harus kerana peratusan pelaburan dalam syarikat patuh syarak telah melepasi 66% mengikut piawaian Suruhanjaya Sekuriti. Pengharusan ini berdasarkan kaedah fiqhiyyah iaitu ; الحكم يدور مع علته وجودا وعدما Maksudnya: Hukum Berubah Menurut Perubahan ‘Illah (sebab);

ii. PNB hendaklah meneruskan usaha-usaha penambahbaikan bagi memastikan pelaburan tersebut menepati syarak sepenuhnya; dan

iii. Keharusan hukum pelaburan ini akan dikaji semula selepas 3 tahun dan sekurang-kurangnya peratusan pelaburan patuh syarak melebihi 75%. Rujukan fatwa: http://www.muftiselangor.gov.my/fatwa-personalisation/fatwa-tahunan/keputusan-fatwa-xwarta/2016/685-fatwa-pelaburan-pemrodalan-nasional-berhad-pnb

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1418,"  Soalan

Assalamualaikum. Jika saya ingin membeli susu untuk anak saya yang berumur 3 tahun, ada banyak jenis susu yang harga lebih murah dan diiktiraf halal oleh JAKIM tetapi di keluarkan oleh orang bukan Islam, dan ada juga susu yang ada halal JAKIM yang harganya lebih mahal tetapi dikeluarkan oleh orang Islam. Dari segi hukum, bolehkah saya membeli susu keluaran orang bukan Islam yang lebih murah untuk diberi kepada anak sedangkan dalam masa yang sama ada keluaran susu oleh orang Islam?. Dalam syarak, orang Islam itu telah menunaikan fardhu kifayah kerana menjadi wakil Islam dalam mengeluarkan produk susu, dan adakah jatuh fardhu ain bagi orang Islam sekeliling untuk membeli daripadanya kerana mencari yang halal itu adalah perkara yang fardhu. Memang kedua susu itu diiktiraf halal oleh JAKIM akan tetapi satunya bersyahadah sebab Islam dan satunya lagi tidak bersyahadah sebab bukan Islam, dan semestinya konsep taharah Islam meraka tidak tahu. Harap dapat memberi jawapan yang terbaik.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan tuan:

1. Tidak salah dan tuan boleh membeli produk susu keluaran bukan muslim yang telah diberi pengiktirafan Halal (JAKIM) kerana harganya lebih murah. Dari segi kemampuan, ia bergantung kepada pilihan tuan untuk memilih, samada produk keluaran muslim atau bukan muslim. Bantu usahawan muslim jika mampu ia lebih utama.

2. Bagi produk keluaran bukan Muslim yang mendapat pengiktirafan halal oleh JAKIM, dari segi taharahnya mereka juga telah dipantau dan diselidik oleh pegawai yang menjalankan proses persijilan mengikut syarat yang ketat sebelum sesuatu sijil layak dikeluarkan. Justeru, tidak menjadi fardhu ain untuk beli, apa yang penting carilah yang halal lagi baik. Firman Allah SWT dalam surah al-Baqarah ayat 168:

يَا أَيُّهَا النَّاسُ كُلُواْ مِمَّا فِي الأَرْضِ حَلاَلاً طَيِّباً

Maksudnya : Wahai sekalian manusia! Makanlah dari apa yang ada di bumi yang halal lagi baik.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1422,"  Soalan

Assalamualaikum. adakah cabutan bertuah boleh dikira sebagai judi?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan saudara, cabutan bertuah boleh dikira sebagai judi jika terdapat elemen seperti berikut:

i. Dikenakan bayaran ke atas cabutan.

ii. Wujud penganiayaan bagi peserta yang tidak mendapat cabutan walaupun telah membuat bayaran.

iii. Cabutan yang dibuat ada unsur tersembunyi.

iv. Menjual nombor cabutan dan seumpamanya.

Namun, jika tiada elemen ini, maka ia bukan judi.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1425,"  Soalan

Assalamualaikum. Saya minta agar panel dapat menjawab soalan saya. Saya terpaksa buka aib arwah ibubapa saya kerana ingin mnyelesaikan masalah harta pusaka. Arwah emak saya telah terlanjur dengan orang lain dan mengandung sebelum berkahwin dengan ayah saya, tetapi emak saya telah bersalin selepas berkahwin dengan ayah dan mengurniakan anak lelaki iaitu abang saya yang sulung. Setelah emak dan ayah saya meninggal, adakah abang saya yang sulung dapat hak harta pusaka ayah saya? Ayah saya seorang peneroka felda dan kami sebagai anak2 telah mendapat hasil dari arwah saya iaitu gaji felda pada setiap bulan. Disini saya ingin menanyakan adakah abang saya selaku abang tiri dapat bahagian dari hasil gaji tersebut? Saya memohon agar pihak panel dapat menjawab soalan saya secepat mungkin. Sekian.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan tuan, bagi anak yang tidak sah taraf dari segi syarak, mereka hanya boleh mewarisi harta pusaka ibu kandungnya sahaja. Terdapat hadis yang diriwayatkan daripada Amr bin Suaib dari ayahnya dari datuknya bahawa Rasulullah SAW bersabda: Siapa saja seorang lelaki yang berzina dengan perempuan merdeka atau perempuan hamba sahaya maka anak itu adalah anak zina, dia tidak mewarisi harta pusaka dari ayahnya dan tidak di warisi. (Riwayat at-Tirmizi)

Justeru, abang sulung layak mendapat harta pusaka sebelah arwah ibu sahaja yang difaraidkan bersama adik-beradik seibu. Manakala harta pusaka sebelah arwah ayah, abang sulung tidak boleh menerimanya kerana bukan nasab, melainkan wasiat (jika ada). Namun, jika adik-beradik ingin menyerahkan secara hibah bahagian masing-masing, maka ia diharuskan. Adapun, pengurusan faraid ini bolehlah dirujukkan ke Baitulmal atau Majlis Agama Islam Negeri yang berhampiran untuk penjelasan selanjutnya.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1462,"  Soalan

Assalamualaikum, saya bekerja sebagai cashier di sebuah hypermaket, pelanggan ada membeli arak akan tetapi saya tidak scan mahupun sentuh arak tersebut akan tetapi saya terima duit oleh kerana penyelia saya kurang pengetahuan mengenai isu arak dan memaksa saya terima duit jualan tersebut. Adakah haram gaji saya bulan tersebut? dan bagaimana saya hendak membersihkan gaji saya?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan saudara, berkenaan isu yang melibatkan arak, Allah SWT berfirman dalam surah al-Maaidah ayat 90:

يَـٰٓأَيُّهَا ٱلَّذِينَ ءَامَنُوٓا۟ إِنَّمَا ٱلْخَمْرُ وَٱلْمَيْسِرُ وَٱلْأَنصَابُ وَٱلْأَزْلَـٰمُ رِجْسٌۭ مِّنْ عَمَلِ ٱلشَّيْطَـٰنِ فَٱجْتَنِبُوهُ لَعَلَّكُمْ تُفْلِحُونَ

Maksudnya : Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan syaitan. Oleh itu hendaklah kamu menjauhinya supaya kamu berjaya.

Begitu juga dengan hadis yang diriwayatkan daripada Anas bin Malik RA., bahawa Nabi Muhammad SAW bersabda: 

لعن النبى ﷺ في الخمر عشرة: عاصرها ومعتصرها وشاربها وحاملها والمحمولة إليه وسافتها وبائعها وآكل ثمنها والمشتري لها والمشتراة

Maksudnya : Rasulullah SAW melaknat dalam isu arak ini 10 golongan: “Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya.

(Riwayat al-Tirmizi)

Berdasarkan kepada ayat al-Quran dan al-Hadis di atas jelas menunjukkan bahawa sebarang urusan yang ada kaitannya dengan arak mestilah dijauhi. Berkenaan dengan gaji yang diterima ianya adalah percampuran antara rezeki yang halal dan syubhah. Ini sebagaimana hadis yang diriwayatkan daripada al-Nu’man Ibnu Bashir r.a. bahawa Rasulullah SAW bersabda maksudnya: Sesungguhnya yang halal itu jelas dan yang haram juga jelas. Bagaimanapun di antara keduanya terdapat perkara yang tidak jelas (syubhah), yang mana ramai orang tidak mengetahuinya. Barangsiapa yang memelihara dirinya dari perkara syubhah, maka dia telah menyelamatkan agamanya dan kehormatannya. (Riwayat al-Bukhari). Bagi membersihkannya, saudara hendaklah menyerahkan sebahagian gaji yang syubhah itu ke Baitulmal atau boleh diserahkan ke kaunter zakat yang berhampiran untuk diuruskan. Kebanyakan hypermarket telah menyediakan kaunter khusus untuk jual beli barangan yang tidak halal secara berasingan untuk bukan muslim.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1474,"  Soalan

Assalamualaikum, apakah hukumnya jika seseorang itu tidak menepati akad yang dipersetujui dalam proses jual beli?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan tuan, jika begitu keadaannya, hukumnya adalah tidak sah jual beli tersebut, dan tidak terjadi proses jual beli kerana tidak menepati akad yang dipersetujui di antara penjual dan pembeli. Sebagaimana hadis yang diriwayatkan daripada Hakim bin Hizam RA., bahawa Nabi Muhammad SAW bersabda yang bermaksud: ""Dua orang yang berjual beli, masing-masing mempunyai hak pilih (untuk meneruskan jual beli atau tidak) selama keduanya belum berpisah. Jika keduanya berlaku jujur dan terus-terang menjelaskan (keadaan barang yang diperjual belikan), maka mereka diberi berkat dengan jual beli mereka; tetapi jika mereka berdusta dan menyembunyikan (cacat masing-masing), hilanglah berkat jual beli mereka.""(Riwayat Muslim). Masing-masing diberi pilihan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1475,"  Soalan

Assalamualaikum, soalan saya seperti berikut, pelancong luar negara yang bukan Muslim bergambar di luar kawasan masjid perlu membayar yuran masuk luar kawasan masjid, yuran tersebut dikira pungutan yang halal atau haram?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan puan, kutipan yuran tersebut adalah halal jika dimasukkan dalam tabung masjid, digunakan untuk pengurusan masjid itu dan bukan kegunaan individu/ sendiri.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1478,"  Soalan

Assalamualaikum, saya ada pegang duit seorang Pakistan yang datang ke Malaysia pada tahun 2013 sebanyak 1800 USD. Tidak berapa lama selepas itu dia cakap mahu pulang sekejap ke Pakistan atas urusan keluarga. Saya telah tukar duit tersebut di money changer dan masukkan ke dalam bank saya. Sehingga sekarang saya tidak menemuinya dan telah berusaha mencari dia. Tetapi tidak berjaya. Apa patut saya lakukan?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan tuan, secara asasnya, duit adalah harta yang apabila digunakan ia akan hilang dan ianya tidak sama dengan harta-harta jelas seperti motosikal dan sebagainya. Aset jelas ini jika digunakan tidak menghilangkan jasad aset tersebut, berbeza dengan duit, ia akan menyusut dan seterusnya hilang. Oleh yang demikian, ia tidak harus untuk digunakan dan jika sehingga memakan tempoh yang lama, pihak tuan boleh menyerahkan duit tersebut kepada pihak Baitulmal, Majlis Agama Islam Selangor untuk disimpan sebagai wang yang tidak dituntut.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1484,"  Soalan

Assalamualaikum, apakah hukum menjadi ejen hartanah (Orang tengah)?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan puan, hukum menjadi ejen hartanah (orang tengah) adalah diharuskan. Bayaran komisyen yang diterima adalah sebagai upah pekerjaannya yang berusaha untuk mencari pembeli hartanah tersebut bagi pihak penjual. Secara jelasnya, ejen merupakan wakil bagi pihak pemilik tanah. Firman Allah Swt dalam surah an-Nisa ayat 29:

يَـٰٓأَيُّهَا ٱلَّذِينَ ءَامَنُوا۟ لَا تَأْكُلُوٓا۟ أَمْوَٰلَكُم بَيْنَكُم بِٱلْبَـٰطِلِ إِلَّآ أَن تَكُونَ تِجَـٰرَةً عَن تَرَاضٍۢ مِّنكُمْ ۚ وَلَا تَقْتُلُوٓا۟ أَنفُسَكُمْ ۚ إِنَّ ٱللَّهَ كَانَ بِكُمْ رَحِيمًۭا

Maksudnya: Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu, dan janganlah kamu berbunuh-bunuhan sesama sendiri. Sesungguhnya Allah sentiasa Mengasihani kamu.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1490,"  Soalan

Assalamualaikum, apa hukumnya berniaga secara sistem dropship dari segi Islam?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan puan, jual beli secara dropship atau pre-order dikenali sebagai belian secara tempahan atau “Bai al-Salam”. Status jual beli ini menjadi sah dengan cukupnya empat rukun Bai al–Salam, iaitu: 

i. العاقدان: Pihak yang membuat urusan jual beli tersebut, iaitu penjual dan pembeli.

ii. الصيغة: Iaitu ijab dan kabul di antara kedua-dua pihak yang menunjukkan redha.

iii. رأس المال: Modal atau harga. Ia adalah bayaran yang dibuat oleh pembeli sebagai mendahulukan bayaran kepada penjual.

iv. المسلم فيه: Barang yang ditempah. Iaitu pihak pembeli dan penjual mengetahui berkaitan jenis barang yang dibeli secara khusus untuk tidak berlakunya penipuan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=1510,"  Soalan

Pertanyaan: apa hukum atau fatwa bagi mereka yang menjalankan perniagaan nikah siam?","Jawapan  

Merujuk kepada persoalan puan, tiada perniagaan dalam urusan pernikahan. Ia juga melanggar hukum syarak dan bersalahan dengan Enakmen Jenayah Syariah Negeri Selangor 1995 dalam kategori persyubahatan. Mereka yang terlibat boleh disiasat dan diambil tindakan yang sewajarnya oleh pihak berkuasa agama. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1512,"  Soalan

Soalan: Saya tertanya-tanya apakah hukum hasil keuntungan yang dilaburkan dalam sesuatu pelaburan yang sebelumnya diyakini halal (sebelum keluar fatwa) tetapi pada masa sekarang telah difatwakan haram? Sebagai contoh pelaburan forex, apakah status hasil keuntungan seseorang sebelum difatwakan haram, adakah hasil keuntungan itu dibenar atau dikira haram?","Jawapan  

Merujuk kepada persoalan tuan, pelaburan tersebut adalah kekal sebagai halal sebelum difatwakan. Tetapi ia menjadi haram sebaik sahaja ianya difatwakan. Oleh itu, sebarang urusniaga selepas fatwa diputuskan termasuk di dalam harta yang tidak patuh syariah. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1527,"  Soalan

Soalan: Assalamualaikum. Sebuah tanah diwakafkan bertempoh. Dengan syarat hasil dari tanah tersebut hendaklah digunakan untuk menyelenggarakan masjid dan membayar imam dan bilal. Adakah tanah itu menjadi wakaf selama-lamanya walaupun pemberi wakaf menyebut tempoh wakaf? Sekian.","Jawapan  

Merujuk kepada persoalan tuan, tanah yang diwakafkan secara bertempoh daripada hasil yang diusahakan tidaklah menjadi wakaf selama-lamanya kepada pemilik tanah. Berkaitan wakaf bertempoh iaitu samada mua’bad (selama-lamanya) atau mua’qqat (tempoh tertentu) ini dibenarkan Ulama’. Berdasarkan kepada Mesyuarat Jawatankuasa Fatwa Negeri Selangor (MJKFNS) kali ke-1/2014 yang bersidang pada 4 Februari 2014 bersamaan 4 Rabiul Akhir 1435H memutuskan bahawa: “Harus melaksanakan Wakaf Muaqqat (bertempoh) dan Wakaf Zurri (keluarga) tertakluk kepada sighah ‘aqad wakaf” http://www.muftiselangor.gov.my/fatwa-personalisation/fatwa-tahunan/keputusan-fatwa-xwarta/2010/608-fatwa-pelaksanaan-produk-wakaf-musytarak والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1537,"  Soalan

Soalan: 1.Assalamualaikum. kawan saya telah membeli tanah pusaka arwah ayahnya semasa ayahnya masih hidup dan semua dokumen telah diuruskan. soalannya ialah apakah status rumah yang didiami oleh ibunya sekarang diatas tanah itu. segala kos baik pulih rumah dibiaya sepenuhnya oleh kawan saya. adakah rumah itu perlu difaraidkan? 2. kayu-kayu dari rumah asal sudah tidak digunakan lagi. adakah boleh ianya dijual dan duitnya difaraidkan 3. Ada sebidang tanah lagi telah diwasiatkan kepada abangnya yang sulung dengan syarat abangnya memberi seorang rm5000 apabila abangnya mendapat wang kwsp. tetapi abangnya tidak mampu untuk memberi wang rm5000 seperti yang diamanahkan. apakah status tanah dan rumah tersebut, Adakah perlu difaraidkan? 4. Arwah ayahnya mempunyai 3 orang anak lain yang berlainan ibu. arwahnya memberitahu bahawa tanah-tanah pusaka ini tidak ada kena mengena dengan ank-anak yang dahulu dan tidak perlu difaraidkan. apakah statusnya sekarang?","Jawapan  

Merujuk kepada persoalan puan, 1. Ia berbalik kepada urusan jual beli tanah tersebut semasa hayat ayahnya. Jika pembelian itu termasuk sekali dengan rumah yang dibina di atasnya, maka tanah dan rumah tersebut adalah menjadi hak milik pembeli. Justeru, ia bukanlah harta pusaka ayahnya. 2. Kayu-kayu tersebut boleh dijual dan duitnya menjadi milik empunya kayu tersebut, jika sewaktu beli tanah itu termasuk sekali rumahnya. 3. Tanah tersebut merupakan harta pusaka ayah yang perlu difaraidkan. Ini kerana wasiat hanya boleh dibahagi tidak melebihi 1/3 sahaja daripada harta yang ada. Oleh kerana wasiat tersebut kepada abang sulung, maka beliau boleh menerima 1/3 bahagian daripada tanah itu. Selebihnya difaraidkan kepada waris yang ada. 4. Anak-anak kandung arwah (yang berlainan ibu) juga merupakan ahli-ahli waris yang mempunyai hak ke atas tanah-tanah tersebut, ia hendaklah difaraidkan mengikut bahagian masing-masing. Bagi mendapatkan sijil faraid, kawan puan bolehlah mengemukakan perkara ini terus ke Mahkamah Syariah yang berhampiran, untuk tindakan dan urusan selanjutnya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1542,"  Soalan

Soalan: Asalamualaikum. saya sudah bercerai dengan bekas isteri selama 23 tahun kami bersama. semasa kami bersama kami telah membina sebuah rumah dengan duit bersama. persoalannya tanah yang kami beli menguna pakai nama bekas untuk buat pinjaman bayaran balik ke bank juga bersama kami punya 4 orang anak. adakah saya masih berhak ke atas harta tersebut?","Jawapan  

Merujuk kepada persoalan tuan, berkenaan situasi tersebut, tuan berhak dan boleh membuat tuntutan harta sepencarian semasa dalam tempoh perkahwinan terdahulu, yang boleh dibuat di Mahkamah Syariah berhampiran. Ini selaras dengan firman Allah SWT yang bermaksud; “Dan janganlah kamu terlalu mengharapkan (ingin mendapat) limpah kurnia yang Allah telah berikan kepada sebahagian dari kamu (untuk menjadikan mereka) melebihi sebahagian yang lain (tentang harta benda, ilmu pengetahuan atau pangkat kebesaran). Kerana telah tetap orang-orang lelaki ada bahagian dari apa yang mereka usahakan, dan orang-orang perempuan pula ada bahagian dari apa yang mereka usahakan, maka berusahalah kamu dan pohonkanlah kepada Allah akan limpah kurnianya. Sesungguhnya Allah sentiasa Mengetahui akan tiap-tiap sesuatu.” (an-Nisa’ : 32) Perkara ini juga dinyatakan dalam Seksyen 122 : Kuasa Mahkamah memerintahkan pembahagian harta sepencarian berdasarkan Enakmen Undang-undang Keluarga Islam (Negeri Selangor) 2003. http://www2.esyariah.gov.my/esyariah/mal/portalv1/enakmen2011/State_Enact_Ori.nsf/100ae747c72508e748256faa00188094/310e470db7b50b6748257100003195e1?OpenDocument والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1543,"  Soalan

Soalan: Apakah hujahnya jika kita menjadi agen jualan untuk produk yang dibangunkan/dimiliki oleh syarikat Israel yang terang-terangan menyokong tentera Israel?","Jawapan  

Merujuk kepada persoalan tuan, secara umumnya ada dua klasifikasi kafir iaitu dzimmi iaitu berdamai dengan umat Islam dan harbi iaitu yang sedang berperang dengan Islam. Manakala urusniaga atau bekerja di perusahaan dzimmi adalah harus. Adapun harbi hukumnya bergantung dua keadaan, iaitu: a. Harus bagi urusniaga atau bekerja dalam bidang umum seperti makanan, perubatan, pertanian dan lain-lain. b. Tidak harus (haram) bagi urusniaga atau bekerja dalam bidang persenjataan atau urusan memperkuatkan ketenteraan harbi. Berbalik kepada persoalan tuan, perlu melihat kepada dua keadaan di atas. Jika agen jualan bagi produk umum ia adalah dibolehkan dan sebaliknya adalah haram. Di zaman sekarang adalah perlu kepada kepastian bahawa syarikat tersebut menyokong secara terang-terangan bagi sokongan kepada Israel sama ada ianya bertujuan pembangunan penduduk Isreal atau ketenteraan Israel secara langsung. Selagi mana ia tidak dipastikan adalah harus dalam urusan ini. Walaubagaimanapun, jika masih meraguinya, cara terbaik adalah dengan meninggalkannya. Dicadangkan agar carilah pekerjaan yang tiada sebarang syubhah (ragu-ragu) kerana ia bersifat lebih aman dan tenang jiwa. Sebagaimana sabda Nabi Muhammad SAW yang bermaksud: “Sesungguhnya yang halal itu jelas dan yang haram juga jelas. Bagaimanapun di antara keduanya terdapat perkara yang tidak jelas (syubhah), yang mana ramai orang yang tidak mengetahuinya. Barangsiapa yang memelihara dirinya dari perkara syubhah, maka dia telah menyelamatkan agamanya dan maruahnya.” (Riwayat al-Bukhari) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1545,"  Soalan

Soalan: Assalamualaikum. saya ingin bertanya, apa hukum kita sebagai tuan kedai bagi resit kosong kepada pelanggan untuk claim pada majikannya? padahal resit saya bagi dan cop kedai syarikat saya.","Jawapan  

Merujuk kepada persoalan tuan, dalam perkara ini suka diingatkan agar merujuk kepada firman Allah SWT : وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ Maksudnya : “Dan tolong-menolonglah kamu dalam mengerjakan kebajikan dan takwa, dan jangan tolong-menolong dalam perbuatan dosa dan permusuhan. Bertakwalah kepada Allah, sesungguhnya Allah sangat berat siksaan-Nya” (al-Maidah : 2) Jika perbuatan memberi resit kosong itu boleh menguntungkan perbuatan jenayah dan penipuan, maka ia wajib dijauhi. Perbuatan tersebut juga lebih cenderung kepada kesalahan di bawah Akta Suruhanjaya Pencegahan Rasuah Malaysia 2009, iaitu mengemukakan tuntutan palsu; “Mana-mana orang mengemukakan dokumen tuntutan (resit, invoice) yang mempunyai butiran matan palsu dengan niat untuk memperdayakan prinsipal (pejabatnya)” Adalah menjadi kesalahan bagi pekerja membuat tuntutan melebihi harga belian sebenar kepada majikan dengan mengemukan resit/ invois palsu. Mereka yang terlibat juga dikira bersubahat. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1563,"  Soalan

Soalan: aya mendapat pekerjaan dalam bidang IT di EXIM Bank, milik kerajaan melalui MOF. Untuk pengetahuan, Bank ini menjalankn operasi perbankan konvensional dan syariah. Apakah hukum untuk situasi begini? Terima Kasih","Jawapan  

Merujuk kepada persoalan saudara, diharuskan selagi tidak terlibat secara langsung mempromosikan atau menjalankan apa-apa urusan berkaitan produk konvensional. Bagaimanapun sekiranya ada pilihan untuk bekerja di tempat lain, maka elakkanlah daripada bekerja di bank konvensional kerana dibimbangi ada percampuran di antara yang halal, riba dan syubhah. Ini berdasarkan hadis yang diriwayatkan daripada Abu Abdullah al-Nu'man Ibnu Basyer RA. beliau berkata: “Aku telah mendengar Rasulullah SAW bersabda yang bermaksud : ""Sesungguhnya perkara yang halal itu terang jelas, dan sesungguhnya perkara yang haram itu terang jelas, dan di antara kedua perkara tersebut ada perkara-perkara syubhat yang kesamaran yang kebanyakan orang tidak mengetahuinya. Barangsiapa yang menjaga perkara syubhat maka sesungguhnya dia telah membersihkan agamanya dan maruah dirinya. Dan barangsiapa yang terjatuh dalam perkara syubhat, maka dia telah jatuh dalam perkara haram, umpama seorang pengembala yang mengembala di sekeliling kawasan larangan, dibimbangi dia akan menceroboh masuk ke dalamnya.” (Riwayat al-Bukhari) Kesimpulannya jika pekerjaan tuan berkaitan IT adalah dengan menjadi pereka (designer) dan penyelenggara kepada sistem perbankan konvensional (merekodkan riba) pastinya ia adalah tidak dibolehkan. Pekerjaan yang asalnya adalah halal tetapi menyumbang kepada memudahkan perkara haram dilaksanakan, maka hukumnya juga adalah haram seperti individu-individu yang bekerja di bank konvensional dan syarikat insurans konvensional. Sebagaimana Allah berfirman yang bermaksud; “Dan janganlah kamu tolong-menolong pada melakukan dosa (maksiat) dan pencerobohan. Dan bertakwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya)” (al-Maidah : 2) Tetapi, jika memudaratkan diri seperti anak dan isteri perlu ditanggung. Maka, boleh kerja di situ untuk sementara waktu, dalam masa yang sama hendaklah berusaha bersungguh-sungguh untuk mencari pekerjaan lain yang halal. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1714,"  Soalan

Soalan: Assalamualaikum. Saya ada persoalan mengenai hukum jual beli kasut kulit babi. Saya ada membeli kasut dan apabila saya teliti ternyata kasut tersebut dihasilkan daripada kulit babi. Persoalan saya, bolehkah saya jual semula kasut tersebut kepada Non Muslim dengan harga yang lebih tinggi daripada harga asal yang saya beli untuk mengambil sedikit keuntungan. Sekiranya tidak, bolehkah saya jual untuk dapatkan kembali modal saya tanpa mengambil sebarang keuntungan, atau saya perlu buang sahaja kasut tersebut? Moga jabatan mufti dapat bantu leraikan kekusutan saya ini. Terima kasih","Jawapan  

Merujuk kepada persoalan puan, para ulama’ mazhab Syafie bersepakat bahawa kulit khinzir adalah najis dan tidak boleh disucikan dengan sertu serta tidak boleh diambil manfaat daripadanya, kecuali dalam beberapa keadaan dharurat dan hajat. Oleh itu, hukum jual beli kasut kulit babi adalah tidak sah. Adalah dinasihatkan supaya puan memulangkan kembali kasut yang telah dibeli kepada pihak kedai dengan menjelaskan sebab pemulangan bahawa orang Islam tidak boleh menggunakan kasut daripada kulit babi. Semoga Allah memberikan kita kefahaman yang benar dalam beragama. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1726,"  Soalan

Soalan: Assalamualaikum, Kemusykilan Tanah Wakaf. Saya , cucu kepada atuk saya beliau mewakafkan tanahnya untuk surau sudah lebih anggaran 50 tahun surau tersebut Di tanah Wakaf itu.Dalam masa Yang Sama Dalam alamat Yang Sama Kami sekeluarga menduduki Di tanah atuk saya itu.Surau tersebut anggaran saiz tanah Yang Di wakafkan anggaran 1 lot tanah .Jadi tanah selebihnya Yang didalam alamat berkenaan adalah tanah pusaka warisan. Persoalanya, pihak orang surau sudah terlalu gila kuasa seolah- olah Kami menumpang Di tanah warisan milik atuk Kami.sedangkan Wakaf surau hanya Di 1 petak lot berkanaan sahaja.kami sekeluarga hampir bergaduh gara- gara ini.mereka ( orang surau) gila kuasa seperti hendak meletakkan pagar Dan berbagai halangan seolah- olah menghalalu kami.Disini,saya lihat pemahaman saya.pewaris la Kan Yang berhak untuk pemilikan tanah Dan berhak bersuara betul Kan ? Mohon penjelasannya.","Jawapan  

Merujuk kepada persoalan puan, wakaf merupakan satu amalan sunat yang sangat dituntut oleh Islam kerana ia merupakan sedekah yang bersifat jariah (berpanjangan dan berkekalan) yang dilakukan semasa hidup, namun manfaat dan pahala yang berpanjangan mengalir walaupun pewakaf telah meninggal dunia. Sebagaimana Allah SWT berfirman yang bermaksud: “Kamu tidak sekali-kali akan dapat mencapai (hakikat) kebajikan dan kebaktian (yang sempurna) sebelum kamu dermakan sebahagian dari apa yang kamu sayangi. Dan sesuatu apa jua yang kamu dermakan, maka sesungguhnya Allah Mengetahuinya”. (ali’Imran : 92) Secara jelasnya, tanah yang telah diwakaf oleh atuk untuk surau adalah milik orang Islam dan waris tidak mempunyai hak menuntutnya. Disamping urusan wakaf ini hendaklah direkodkan sebagai bukti dan kesaksian yang adil agar tidak timbul masalah dikemudian hari dan perkara ini dapat diselesaikan dengan baik. Undang-undang berkaitan wakaf adalah berdasarkan kepada hukum syarak dan Enakmen Wakaf Negeri Selangor 2015. Justeru ahli waris dan pihak surau hendaklah merujuk perkara ini terus ke institusi wakaf negeri yang diberi kuasa mengurus tadbir berkaitan wakaf untuk mengenalpasti status tanah dan keluasannya. Bagi Negeri Selangor boleh merujuk ke Perbadanan Wakaf Selangor (PWS) MAIS, Tingkat 10 Menara Selatan, Bangunan Sultan Idris Shah, 40000 Shah Alam Selangor Darul Ehsan, atau hubungi talian telefon : 03-5518 8001. Bagi tujuan tersebut, pihak-pihak hendaklah mengemukakan bukti-bukti bagi menyokong permohonan dan dakwaannya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1727,"  Soalan

Soalan: Assalamualaikum, Saya nak tahu macam mana nak agihkan(faraid) duit epf setelah suami meninggal dunia?arwah mempunyai seorang isteri dan dua anak lelaki yang masih kecil..isterinya merupakan penama ..masalahnya sekarang keluarga arwah menyibuk nak uruskan duit.mohon bantuan pencerahan bagi masalah kakak saya. Terima kasih","Jawapan  

Merujuk kepada persoalan puan, sebagai penama kakak puan juga boleh menguruskan pembahagian faraid KWSP arwah suaminya. Setelah ditolak potongan majikan dan kos pengurusan KWSP, jumlah yang diperolehi itu hendaklah diguna untuk membayar kos pengurusan jenazah arwah terlebih dahulu. Jika telah menggunakan wang orang lain semasa kematiannya, perlu diganti melainkan orang tersebut menghalalkannya. Setelah itu, uruskan hutang-hutang arwah, zakatnya (jika selama hidup belum menunaikan zakat atau ada zakat yang terhutang), wasiat jika ada (iaitu tidak melebihi 1/3 daripada harta pusaka) dan ada rekod wasiat. Kemudian isterinya juga boleh menuntut harta sepencarian sepanjang perkahwinannya dengan arwah suami. Seterusnya uruskan juga badal haji jika arwah belum menunaikannya sedangkan telah mampu. Setelah semuanya diselesaikan, barulah lebihan KWSP itu boleh difaraidkan kepada ahli waris yang layak iaitu ibu bapa (jika masih hidup), isteri dan anak-anak lelakinya. Bagi urusan ini, kakak puan boleh dapatkan bantuan daripada Bahagian Baitulmal, Majlis Agama Islam Negeri Kedah untuk menguruskan pembahagian faraid tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1728,"  Soalan

Soalan: Assalamualaikum... Saya Mohd Zabri Bin Mohd Shupli ingin mengemukakan 2 soalan untuk hari ini. Soalan 1. Boleh kah kita membuat upacara seperti silap mata, tayangan bola sepak, aktiviti memanah, mewarna, aktiviti2 kelas masakan, aktiviti2 jalan2 dan yang seumpamanya, bagi tujuan mengimarahkan masjid/surau? Disini juga terdapat pergaulan antara lelaki dan perempuan. Soalan 2. Bagaimana pula hukum meminta minta untuk dapatkan sumbangan bagi tujuan aktiviti2 diatas. Yang mana Masjid/Surau yang tidak kuat sumber kewangan tetapi ingin membuat aktiviti2 besar dengan meminta sumbangan kewangan, kambing golek dll untuk memeriahkan majlis/aktiviti2 sedemikian.","Jawapan  

Merujuk kepada persoalan tuan, boleh melakukan aktiviti-aktiviti yang dinyatakan dengan syarat; i. Menjaga kemuliaan masjid, beradab dan memelihara kehormatannya. Tidak melakukan aktiviti di ruang solat utama bagi menjaga kemuliaan masjid. ii. Tidak mengganggu jamaah yang beribadah di masjid. iii. Menjaga batas-batas pergaulan antara lelaki dan perempuan dalam Islam. Meminta sumbangan bagi tujuan aktiviti tersebut, hukumnya adalah harus. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1733,"  Soalan

Soalan: Asslmkm. Tuan, Saya Ada pertanyaan berkenaan saudara Saya. Dia bekerja sebagai kakitangan kerajaan Dan membuat pinjaman atau loan peribadi sebanyak 200k dgn potongan gaji setiap bulan selama 10tahun. Dia guna duit loan utk bayar deposit rumah, sedekah, bayar hutang, buat korban, beri kpd ibu bapa, beli barangan perabot Dan peralatan elektrik, kereta Dan motorsikal Dan utk duit makan. Tetapi baru setahun pinjaman, Dia bermain nombor ramalan @ekor Dan beliau mendapat untung Dan judinya mengena Dan dia melunaskan semua hutang dgn pihak bank. Dia tahu dosa besar perbuatan itu walaupun hutangnya langsai. Cuma... Dia dlm ketakutan krn wang rm2k yg dipotong dahulu melalui gajinya tidak lagi dipotong krn hutang dah selesai dibayar. Dia musykil adakah wang rm2k itu halal dia makan utk anak isteri dan keluarganya krn duit itu dia dapat semula krn dia bayar penuh hutang dgn bank walau pakai duit haram. Adakah semua perkara yg dia lakukan dulu pakai duit loan dulu dianggap haram, tidak sah Dan batal dan segala barangan yg dibeli pun kini dianggap haram Dan harus dibuang. Macam Mana nak buang peralatan Dan perabot Serta rumah yg dibeli. Tak masuk akal. Ibadah korban dulu Tak sah? Sedangkan dulu duit tu halal walaupun dia pinjam tapi dia mampu bayar. Cuma bila dia berjudi nasib dia baik kena Dan dia langsaikan hutang tersebut. Dia fikir duit gaji yg dapat semula itu halal krn duit itu asalnya drpd gajinya yg halal sebagai kakitangan kerajaan. Tapi.... Dia juga takutttt beri keluarga makan duit haram. Dia dlm dilemma. Dia Tanya Saya, Saya fikir halal duit itu krn duit itu atas upah gaji dia kerja halal tapi bayar hutang guna duit haram tetap salah Dan berdoa dan dia kena tanggung lah dosa tersebut sebab berjudi. Tapiiiiiiiiii mohonlahlah pihak Tuan beri pencerahan krn dia dah pun berjudi Dan dah pun langsaikan hutangnya Dan duit gaji pun dah tak dipotong lagi. Dia dalam dilemma Dan selalu susah hati. Sekian terima kasih. Asslmkm.","Jawapan  

Merujuk kepada persoalan tuan, Alhamdulillah saudara tuan telah menyedari kesalahan dan dosa yang telah dilakukan. Justeru, saudara tuan hendaklah bertaubat nasuha dan berazam tidak akan mengulanginya lagi. Pengharaman judi telah jelas dinyatakan dalam al-Quran iaitu Allah SWT berfirman yang bermaksud: “Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.” (al-Maidah : 90) Persoalan tentang membayar hutang dengan hasil berjudi, hukumnya adalah haram dan tidak dibenarkan sama sekali. Duit haram adalah tidak boleh digunakan disebabkan hukum asalnya ialah haram lizatihi (haram zatnya tersendiri). Ini kerana punca yang haram tidak mungkin diberi kepada yang lain untuk dihalalkan atau juga akan diberi pahala dengan sebab tersebut. Ini bermaksud baki hutang yang dilangsaikan menggunakan wang judi adalah tidak tertunai dan tidak terlangsai. Segala pembelian, belanja, kurban dan sebagainya yang menggunakan wang pembiayaan (sekiranya patuh syarak) adalah harus dan tiada masalah kerana ia adalah hasil daripada pembiayaan yang telah dibuat. Oleh itu, saudara tuan perlu membayar kembali nilaian yang sama dengan pinjaman yang telah dibayar menggunakan wang hasil berjudi kepada Baitulmal Majlis Agama Islam Negeri. Di Selangor, Baitulmal adalah tempat yang tepat bagi menyelesaikan isu ini. Ini adalah antara syarat yang menunjukkan saudara tuan sebenar-benarnya telah bertaubat. Kesimpulannya, saudara tuan sepatutnya memikirkan baik buruk amalan berjudi ini khususnya hasilnya dibelanjakan untuk keluarga yang pasti akan memberi kesan buruk kepada mereka kerana semuanya akan dihitung di akhirat kelak. Rasulullah SAW bersabda yang bermaksud: “Sentiasalah dua kaki hamba pada hari kiamat berada di situ sehingga ditanya tentang umurnya, bagaimana digunakannya, ilmu apa yang dilakukannya, harta dari mana diperolehinya dan ke mana diinfakkannya dan tubuhnya dengan apa dilakukannya.” (Riwayat al-Tirmizi) Terakhirnya ada sebuah hadith sahih daripada Abi Zar dan Muaz bin Jabal RA, bahawa Rasulullah SAW bersabda yang bermaksud: “Takwalah kepada Allah dimana kamu berada dan ikutilah kejahatan dengan kebaikan nescaya dia menghapuskannya dan berakhlaklah dengan manusia dengan akhlak yang mulia.” (Riwayat al-Tirmizi) Antara pengajaran hadith ini, apabila seseorang telah melakukan kesilapan, dan melakukan perkara yang diharamkan Allah SWT, maka hendaklah dia melakukan kebaikan selepas itu. Sebahagian ulama’ menganggap kebaikan dengan maksud taubat kepada Allah SWT, sebagaimana firmanNya yang bermaksud; “Dan juga orang-orang yang apabila melakukan perbuatan keji, atau menganiaya diri sendiri, mereka segera ingat kepada Allah lalu memohon ampun akan dosa mereka dan sememangnya tidak ada yang mengampunkan dosa-dosa melainkan Allah, dan mereka juga tidak meneruskan perbuatan keji yang mereka telah lakukan itu, sedang mereka mengetahui (akan salahnya dan akibatnya)”. (Ali'Imran :135) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1739,"  Soalan

Pertanyaan: Adakah dividen pelaburan ASB perlu dibersihkan? Ini kerana pihak zakat selangor hanya menerima 72% sahaja dari jumlah diveden ASb tersebut. adakah baki 28% lagi perlu dibersihkan? jika perlu bagaimana cara pembersihan tersebut. Terima kasih.","Jawapan  

Merujuk kepada persoalan tuan, ya dividen pelaburan ASB perlu dibersihkan dengan cara 72% dibayar kepada pihak Lembaga Zakat Selangor manakala 28% diserahkan kepada pihak Baitul Mal, Majlis Agama Islam Selangor. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1741,"  Soalan

Pertanyaan: Assalammualaikum. Saya ada sebuah kedai sewa yg sekarang di sewa oleh tukang jahit. Masaalah saya skrg ialah, Semasa arwah emak saya masih hidup dia telah berpesan secara lisan bahawa sewa kedai jahit tersebut harus di bahagi 2 dgn kakak saya. Sekarang ada penyewa baru hendak menyewa kedai tersebut. Perlukah saya bagi juga bahagian kakak saya. Kerana dia bukan penyewa lama lg. Penyewa baru dgn kadar sewa baru. Cuma bangunan sahaja yg lama.","Jawapan  

Merujuk kepada persoalan tuan, status pemilik kedai sewa tersebut perlulah dijelaskan. Jika tuan sebagai pemiliknya, maka duit hasil sewa itu adalah milik tuan. Melainkan jika ia berkongsi pemilik, maka harus dikongsi hasil sewa tersebut. Adapun, pesanan ibu semasa hidupnya, hanyalah sebagai pesanan agar berbuat baik iaitu membahagi hasil sewa kedai dengan kakak. Sebagai pemilik kedai, terpulang kepada tuan untuk meneruskan atau tidak pesanan arwah ibu. Tidak kira sama ada penyewanya orang lama atau baru. Namun, Islam menganjurkan agar membantu dan berbuat baik terutamanya terhadap ahli keluarga dan kaum kerabat sebelum membantu orang lain. Firman Allah SWT yang bermaksud; “Dan janganlah orang-orang yang berharta serta lapang hidupnya dari kalangan kamu, bersumpah tidak mahu lagi memberi bantuan kepada kaum kerabat dan orang-orang miskin serta orang-orang yang berhijrah pada jalan Allah; dan (sebaliknya) hendaklah mereka memaafkan serta melupakan kesalahan orang-orang itu; tidakkah kamu suka supaya Allah mengampunkan dosa kamu? Dan (ingatlah) Allah Maha Pengampun lagi Maha Mengasihani.” (an-Nuur : 22) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1760,"  Soalan

Soalan: Sekiranya kita membeli beras yang ditimbang di kedai runcit...dan ada duit di dalam barangan tersebut...adakah duit itu hak milik kita atau tuan kedai....?.","Jawapan  

Merujuk kepada persoalan tuan, berdasarkan situasi tersebut sudah tentu duit yang terdapat dalam beras yang dibeli bukanlah milik kita, kerana akad belian adalah beli beras. Justeru, hendaklah dikembalikan duit tersebut kepada pihak kedai, kerana kemungkinan itu adalah miliknya atau barang luqatah. Hadith yang diriwayatkan daripada Zaid bin Khalid Al-Juhani, yang merupakan sahabat Rasullullah SAW telah berkata, Nabi SAW ditanya oleh seseorang yang tidak dikenali berkenaan harta Al-Luqatah (harta yang dijumpai). Sabda Nabi SAW yang bermaksud ; “Kenalilah pengikatnya dan bungkusannya kemudian umumkan ia selama satu tahun sekiranya tidak dijumpai (pemiliknya) maka bolehlah mengambil manfaat daripadanya sekiranya ia dituntut kembali maka kembalikanlah kepadanya.” (Riwayat Muslim) Kesimpulannya, duit tersebut mestilah dikembalikan kepada pihak kedai kerana diyakini ia dijumpai di sana. Jika barang luqatah, penjual bertindak sebagai pemegang amanah untuk membuat hebahan mencari pemilik sebenar. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1762,"  Soalan

Soalan: SALAM MOHON PENCERAHAN BERKENAAN UNIT FUND DAN BOND FUND YANG TAK PATUH SYARIAH. BOLEH TAK DUIT ITU SAYA GUNAKAN UTUK MEMBELI HP ATAU BARANG LAIN. ATAU SAYA GUNAKAN UNTUK MEMBELI BARANG/PERALATAN CUCIAN MASJID ATAU KEGUNAAN UMUM. MOHON PENCERAHAN USTAZ.","Jawapan  

Merujuk kepada persoalan tuan, bagi wang yang tidak patuh syariah ianya tidak boleh diguna untuk membeli keperluan peribadi dan masjid. Sebaiknya hendaklah disalurkan terus ke Baitulmal, Majlis Agama Islam Negeri masing-masing atau melalui kaunter zakat sebagai wakil kutipan bagi wang tidak patuh syariah. Berdasarkan kepada keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-87 yang bersidang pada 23-25 Jun 2009 telah membincangkan Hukum Penyaluran Harta Tidak Patuh Syariah Ke Baitulmal Dan Institusi Islam Lain. Muzakarah telah memutuskan bahawa; Di dalam Islam harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manafaat dan kepentingan diri sendiri serta perlu dibersihkan melalui kaedah-kaedah berikut: 1. Diserahkan kepada Baitulmal untuk maslahah-maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya; 2. Diserahkan kepada golongan fakir miskin; atau 3. Jika harta tersebut merupakan harta rompak, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada Baitulmal. Rujukan link fatwa: http://e-smaf.islam.gov.my/e-smaf/fatwa/fatwa/find/3 والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1772,"  Soalan

Soalan: Arwah ibu ada memberikan 5K kepada abang. Abang tidak sempat menunaikan amanah Dan ibu meninggal dunia. Apa yang patut dibuat? Duit itu perlu difaraid kepada anak-anak atau diberi sama rata kepada cucu-cucunya?","Jawapan  

Merujuk kepada persoalan tuan, amanah adalah satu perkara yang sangat dititik beratkan oleh Islam. Penerima sesuatu amanah perlu melaksanakan sebaiknya, kecuali bagi tujuan yang tidak diharuskan oleh syarak. Sebagaimana Allah SWT berfirman yang bermaksud: “Sungguh, Allah menyuruhmu menyampaikan amanah kepada orang yang berhak menerimanya, dan apabila kamu menetapkan hukum di antara manusia hendaknya kamu menetapkannya dengan adil. Sungguh, Allah sebaik-baik yang Memberi pengajaran kepadamu. Sungguh, Allah Maha Mendengar, Maha Melihat”. (an-Nisa : 58) Begitu juga dengan hadith yang diriwayatkan daripada Anas bin Malik RA, bahawa Nabi SAW bersabda yang bermaksud: “Tidak ada iman yang sempurna bagi orang yang tidak memiliki sifat amanah, dan tidak ada agama yang sempurna bagi orang yang tidak menepati janji” (Riwayat Ahmad) Amanah tersebut perlu terus dilaksanakan, walaupun setelah ibu meninggal dunia. Oleh itu, tidak timbul soal faraid kerana ia bukan merupakan harta peninggalan, sebaliknya harta amanah yang tertangguh untuk dilaksanakan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1789,"  Soalan

Soalan: Cara untuk membayar hutang dengan orang kafir yang tidak lagi diketahui dimana mereka berada..","Jawapan  

Merujuk kepada persoalan tuan, Allah SWT berfirman yang bermaksud: “Wahai orang-orang yang beriman, penuhi serta sempurnakanlah perjanjian-perjanjian” (al-Ma’idah : 1) Jika diperhatikan berkaitan dengan lafaz perintah dalam ayat ini, ia adalah suruhan agar memenuhi setiap perjanjian yang dibuat secara mutlaq dan umum, mencakupi perjanjian sesama muslim atau dengan non-muslim. Oleh itu dalam Islam, berkaitan hutang ia tiada komporomi sama ada pemiutangnya adalah beragama Islam atau bukan Islam. Penulasan hutang tetap wajib diselesaikan sebaiknya walaupun dia seorang non-muslim. Membayar hutang kepada pemberi hutang yang tidak dapat dijumpai, Islam ada menggariskan beberapa perkara yang perlu dilakukan bagi permasalahan tersebut, iaitu: i. Berusaha sedaya-upaya mencari keberadaan orang yang memberi hutang dan tidak mudah untuk berputus asa. Jika Pemberi Hutang telah meninggal dunia, maka perlu berurusan kepada warisnya. Tekad (niat) tuan untuk membayar hutang mudah-mudahan menjadi bukti kesungguhan tuan sehingga akan mendatangkan pertolongan dari Allah SWT kepada tuan termasuk pelunasan hutang tuan kepada dia yang telah meninggal. ii. Jika gagal, bolehlah nilai hutang tersebut diserahkan kepada Institusi pentadbir harta Islam seperti Majlis Agama, Wakaf dan sebagainya. iii. Namun, jika terjumpa kemudiannya perlulah diterangkan kepadanya, dan mengembalikannya jika dikehendaki. Secara asasnya, Islam meminta kepada orang yang berhutang dan memiliki keupayaan untuk membayar hutang tersebut hingga waktu yang telah disepakati pembayarannya kerana penangguhan dalam hal ini adalah bentuk kezaliman sebagaimana hadis yang diriwayatkan daripada Abu Hurairah RA, bahawa Rasulullah SAW bersabda yang bermaksud : “Penangguhan pembayaran hutang bagi orang yang mampu membayarnya adalah kezaliman.“ (Riwayat al-Bukhari) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1793,"  Soalan

Soalan: Assalamualaikum Ustaz. Apakah hukumnya menggunakan wang dari org yg berhutang. Ctnnya: Pemberi hutang memberi hutang sebanyak rm10000 tanpa apa2 syarat . Tetapi org yg berhutang memulang sebanyak rm20000. Apakah wang yg dipulang itu halal utk digunakan.","Jawapan  

Merujuk kepada persoalan tuan, jika manfaat tersebut (bayaran tambahan atau hadiah atau sebagainya) diberikan selepas hutang dibayar dan tidak disyaratkan oleh pemberi hutang, maka tindakan ini tidak salah, kerana hutang telahpun dilunaskan. Malah, beliau digalakkan berbuat demikian (tambahan) kerana umat Islam yang terbaik membayar hutang mereka dengan cara yang terbaik. Hadis yang diriwayatkan daripada Jabir RA, bahawa Rasulullah SAW bersabda, katanya yang bermaksud : “Suatu ketika aku datang menemui Nabi SAW. Ketika itu Baginda berhutang dengan aku, lalu Baginda membayar hutangnya dan Baginda membayar lebih kepadaku”. (Riwayat al-Bukhari) Oleh itu, adalah harus dan halal menggunakan bayaran wang lebihan yang dibayar oleh penghutang dengan syarat penghutang mengetahui tentang bayaran lebihan tersebut, dan redha dengan pemberian tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1805,"  Soalan

Soalan: Assalamualaikum ustaz Pertanyaan saya. Seorang anak lelaki yg berkahwin dan berkeluarga...dan masih mempunyai ibu ... Apabila si anak lelakinya meninggal dunia...adakah si ibu tadi masih mempunyai bahagian dlm pembahagian harta pusaka? Mohon pencerahan","Jawapan  

Merujuk kepada persoalan puan, jika seorang anak lelaki meninggal dunia terlebih dahulu daripada ibu bapanya, maka ibu dan bapanya mempunyai hak dalam pembahagian harta pusaka anak mereka. Perkara ini dijelaskan sebagaimana Allah SWT berfirman yang bermaksud: “Allah perintahkan kamu mengenai (pembahagian harta pusaka untuk) anak-anak kamu, iaitu bahagian seorang anak lelaki menyamai bahagian dua orang anak perempuan. Tetapi jika anak-anak perempuan itu lebih dari dua, maka bahagian mereka ialah dua pertiga dari harta yang ditinggalkan oleh si mati. Dan jika anak perempuan itu seorang sahaja, maka bahagiannya ialah satu perdua (separuh) harta itu. Dan bagi ibu bapa (si mati), tiap-tiap seorang dari keduanya: satu perenam dari harta yang ditinggalkan oleh si mati, jika si mati itu mempunyai anak. Tetapi jika si mati tidak mempunyai anak, sedang yang mewarisinya hanyalah kedua ibu bapanya, maka bahagian ibunya ialah satu pertiga. Kalau pula si mati itu mempunyai beberapa orang saudara (adik-beradik), maka bahagian ibunya ialah satu perenam. (Pembahagian itu) ialah sesudah diselesaikan wasiat yang telah diwasiatkan oleh si mati, dan sesudah dibayarkan hutangnya. lbu-bapa kamu dan anak-anak kamu, kamu tidak mengetahui siapa di antaranya yang lebih dekat serta banyak manfaatnya kepada kamu (Pembahagian harta pusaka dan penentuan bahagian masing-masing seperti yang diterangkan itu ialah) ketetapan dari Allah; sesungguhnya Allah adalah Maha Mengetahui, lagi Maha Bijaksana.” (an-Nisaa’ : 11) Kesimpulannya, berkaitan pembahagian harta pusaka mempunyai kaedah yang telah ditetapkan. Ia perlu diperhalusi supaya ia tidak mengambil hak daripada waris yang sepatutnya berhak. Puan boleh merujuk Majlis Agama Islam di negeri puan untuk menyelesaikan pewarisan harta pusaka ini. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1813,"  Soalan

Soalan: Assalamualaikum, Saya ingin mendapatkan pandangan tuan mengenai penganjuran pertandingan badminton menggunakan duit kutipan bulanan ahli.Pada masa ini, pihak kami yang terdiri lebih kurang 20 orang ingin membuat kutipan tetap secara bulanan dalam RM10 sebulan. Pihak kami merancang untuk menggunakan duit yang terkumpul dalam RM2000 pada akhir tahun bagi menganjurkan pertandingan badminton sesama sendiri. Sehubungan itu kami ingin mendapatkan pandangan dari sudut islam sama duit kutipan ahli ini boleh digunakan untuk membeli hadiah pertandingan di samping perbelanjaan penganjuran seperti pembelian shuttlecock, sewaan court dan penyediaan makan minum.","Jawapan  

Merujuk kepada persoalan tuan, berkenaan hadiah, tidak boleh menggunakan duit kutipan bulanan ahli untuk membeli hadiah dalam pertandingan yang dijalankan, ini kerana ada unsur قمار (qimar/ judi). Justeru, semua ahli mempertaruhkan nasibnya. Untung nasibnya pada pihak yang menang, tetapi pihak yang kalah akan merasa kerugian, sedangkan mereka juga turut membayar yuran bulanan. Perkara ini jelas sebagaimana firman Allah SWT yang bermaksud ; “Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan syaitan. Oleh itu hendaklah kamu menjauhinya supaya kamu berjaya”. (al-Maaidah : 90) Sebaiknya, untuk hadiah pertandingan dicadangkan agar penganjur mencari penaja untuk menaja hadiah para pemenang. Berkenaan duit yuran ahli yang digunakan untuk pembelian shuttlecock, sewaan court dan makan minum adalah dibenarkan kerana semua ahli mendapat manfaat bersama. Turut disertakan Garis Panduan Berasaskan Hadiah yang dikeluarkan oleh JAKIM untuk panduan pihak tuan. http://www.islam.gov.my/images/garis-panduan/garis_panduan_peraduan_berasaskan_hadiah.pdf والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1838,"  Soalan

Soalan: Apakah hukum sebenar penggunaan kad kredit? Terdapat banyak pendapat di internet dan saya tidak tahu ingin ikuti yang mana.","Jawapan  

Merujuk kepada persoalan tuan, secara asasnya, dalam Islam adalah harus jika dikeluarkan oleh Institusi Kewangan Islam dalam penggunaan kad kredit. Namun ada dua perkara yang perlu diteliti sebelum menggunakan kad kredit, iaitu: 1. Sama ada kad kredit bersifat Islamik atau konvensional. Jika asasnya kad kredit yang dikeluarkan oleh Institusi Kewangan Islam, ia adalah jelas keharusannya. Namun sebaliknya jika konvensional ia adalah tidak harus atau haram digunakan oleh orang Islam kerana mempunyai unsur riba (kenaan faedah lewat bayar). Kesatuan Fiqh Antarabangsa OIC dalam ketetapannya nombor 108, pada persidangan 23-28 September 2000 telah memfatwakan sebagai tidak harus. Sebagaimana Allah SWT berfirman yang bermaksud: “Allah telah menghalalkan berjual-beli (berniaga) dan mengharamkan riba” (al-Baqarah : 275) 2. Keharusan kad kredit adalah kemampuan seseorang untuk tidak menangguhkan pembayaran bil dan membayar semua jumlah pada masa yang ditetapkan oleh Bank. Ini adalah bagi mengelakkan tunggakan hutang yang akhirnya membinasakan diri seseorang itu sehingga diisytiharkan sebagai bankrap. Sebagaimana hadis yang diriwayatkan daripada ‘Abdillah bin ‘Amr, bahawa Nabi SAW bersabda: يُغْفَرُ للشهيد كل ذنب إلا الدَّين Maksudnya : “Semua dosa orang yang mati syahid akan diampuni kecuali hutang” (Riwayat Muslim) Kesimpulannya, sebelum menggunakan kad kredit pihak tuan perlu meletakkan tahap tuan di mana. Jika kad kredit yang ditawarkan oleh Institusi Kewangan Islam adalah harus dan konvensional adalah haram. Sekalipun kad kredit adalah Islamik, tetapi dikhuatiri membawa bencana hutang yang tidak akan mampu dibayar adalah sebaiknya dielakkan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1840,"  Soalan

Soalan: assalam. Saya dalam proses menjual rumah di mana rumah masih ada penyewa. Pembeli telah menjelaskan keseluruhan harga rumah tetapi wang masih ditangan peguam kerana proses tukar hakmilik belum selesai. Soalan1: Adakah rumah tersebut masih milik saya kerana walaupun pembeli telah menjelaskan semua bayaran tetapi masih dalam proses tukar hak milik. Soalan 2: Adakah bayaran sewa bulan tersebut hak saya atau hak pembeli? Soalan 3: Adakah saya berhak untuk melanjutkan sewa rumah tersebut untuk bulan berikutnya? Wassalam.","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Merujuk kepada persoalan, berikut adalah jawapannya: 1. Mengikut kepada undang-undang dan peraturan pemilikan rumah hanya boleh bertukar kepada seseorang yang lain apabila telah selesai ditukar nama secara sah antara penjual kepada pembeli (Pejabat Tanah). Menjelaskan bayaran keseluruhan harga rumah adalah masih dalam proses jual beli dan ia masih belum boleh dianggap selesai. Di samping pembayaran penuh tersebut masih tertangguh disebabkan ianya masih di tangan peguam. 2. Sewa bulanan adalah masih milik penjual kerana proses jual beli masih belum selesai. Melainkan terdapatnya sesuatu perjanjian khusus berkaitan ini antara penjual, penyewa dan pembeli. 3. Penjual tidak wajar untuk melanjutkan lagi sewa rumah tersebut kerana ditakuti proses jual beli boleh diselesaikan dalam kadar waktu yang cepat sedangkan tempoh sewaan masih berlangsung, ini pasti memberi kesan buruk kepada penyewa dan juga pembeli. Sewajarnya pihak tuan selaku penjual telah memberi maklum kepada penyewa bagi urusan jual beli ini supaya penyewa dapat mencari rumah yang lain dalam kadar yang segera. Kesimpulannya, penjualan rumah adalah bersifat fleksibel namun ia perlu diperhalusi dengan ikatan kontrak atau perjanjian bagi memberi hak yang sebaiknya kepada penjual, penyewa dan pembeli. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1843,"  Soalan

Soalan: Assalamualaikum tuan mufti,saya ada soalan.bolehkah isteri guna duit tunai arwah suami yang belum di faraid untuk kegunaan harian sementara menunggu proses faraid dijalankan jika tiada sesiapa yang boleh menanggung keluarga arwah pada ketika itu? Terima kasih.","Jawapan  

Merujuk kepada persoalan puan, sebaik sahaja berlaku kematian, maka semua harta si mati menjadi harta peninggalan yang perlu difaraidkan. Walau bagaimanapun, adalah menjadi kewajipan kepada waris suami untuk menanggung nafkah iddah balu arwah (selama 4 bulan 10 hari) dan anak-anaknya selepas berlakunya kematian. Jika tiada sesiapa yang sanggup menanggung mereka, balu arwah boleh menggunakan wang tunai yang masih tinggal untuk keperluan harian seperti makan minum, belanja dapur, keperluan anak, persekolahan, bil-bil dan seumpamanya. Sebaiknya perbelanjaan tersebut hendaklah dicatat (rekod sebagai bukti). Jika ada sumbangan dari orang ramai semasa kematian arwah, balu juga boleh mengambil wang tersebut untuk digunakan, kerana wang sumbangan tidak termasuk sebagai harta pusaka si mati. Dalam masa yang sama, berusahalah untuk menyegerakan urusan pembahagian harta setelah ditolak segala tanggungan si mati dari segi hutang piutangnya antara sesama manusia atau dengan Allah SWT. Jika tiada kemahiran untuk menguruskan, bolehlah merujuk ke Unit Faraid Majlis Agama Islam Selangor (MAIS) atau Majlis Agama Islam Negeri puan tinggal. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1844,"  Soalan

Soalan: Assalamualaikum ustaz,saya mohon pencerahan dari ustaz,suami saya merupakan seorang anak angkat,sebelum ibu angkat suami meninggal,ibu angkat ada mewasiatkan(wasiat mulut dan bersaksi) tapak rumah,kebun dan barang kemas di berikan kepada suami.Apakah wasiat mulut ini terpakai selepas ibu angkat suami meninggal atau semua harta peninggalan ini perlu di faraidkan kpd ahli keluarga ibu angkat?Memandangkan ibu angkat memang tiada anak bapa saudara(adik ibu)menjadi waris.Barang kemas yg di wasiat oleh ibu angkat suami ada pada saya.Perlukah saya pulangkan kembali kepada waris atau wasiat lisan ibu barang kemas itu di beri kepada suami adalah sah dari segi hukum syarak?mohon penjelasan ustaz.Terima kasih","Jawapan  

Merujuk kepada persoalan puan, sebagai anak angkat, suami puan tidak boleh mewarisi secara faraid bahagian ibu angkatnya. Adapun, beliau hanya boleh menerima hibah dan juga wasiat. Adapun wasiat, suami puan tidak boleh menerima keseluruhan harta yang ada, hanya 1/3 sahaja daripada harta peninggalan tersebut. Ini berdasarkan kepada hadith yang diriwayatkan daripada Sa’ad Bin Abu Waqqas, katanya yang bermaksud: “Telah datang Rasulullah s.a.w untuk melihatku sedang aku berada di Makkah. Aku berkata, “Wahai Rasulullah, apakah aku harus mewasiatkan semua hartaku.” Baginda menjawab, “Tidak.” Aku berkata, “Sebahagiannya.” Baginda menjawab, “Tidak.” Aku berkata, “Sepertiga.” Baginda menjawab, “Ya, sepertiga.” Dan sepertiga itu banyak. Sesungguhnya apabila engkau meninggalkan ahli waris kaya itu lebih baik daripada engkau meninggalkan mereka miskin, meminta-minta kepada manusia dengan tangan mereka” (Riwayat al-Bukhari) Dan pelaksanaan wasiat ini tertakluk kepada hukum syarak dan undang-undang Islam sebagaimana yang dinyatakan dalam Enakmen Wasiat Orang Islam (Selangor) 1999. (http://www2.esyariah.gov.my/esyariah/mal/portalv1/enakmen2011/State_Enact_Ori.nsf/100ae747c72508e748256faa00188094/d252f680e20b6deb4825705f00219b56?OpenDocument) Sebaiknya, puan dapatkan khidmat pengurusan wasiat dan faraid melalui Bahagian Harta Baitulmal, Majlis Agama Islam Selangor, Ting. 10, Menara Utara, Bangunan Sultan Idris Shah, 40000 Shah Alam, Selangor Darul Ehsan. Atau hubungi talian : 03-5514 3773 / 03-5514 3772 / 03-5514 3570. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1845,"  Soalan

Soalan: Salam. Sy ingin mohon pencerahan tentang hukum Islam faraidh yg menimpa keluarga. Ayah dan ibu bekerja bersama sehingga ibu bersara dahulu. Ayah kemudian bersara dan slps bbrapa tahun mghidapi pnyakit Alzheimer. Kemudian ayah sudah meninggal dan tinggalkan balu bersama seorang anak lelaki dan 4 org perempuan. Rumah dan kereta arwah ayah dijual sblm meninggal. Ibu masih ada anak bongsu yg masih belajar utk menanggung. Anak lelaki yg sudah berkahwin ini sblm ini lebihkan belah keluarga mentua dan tidak menjaga ibu nya malah hanya sesekali mmberi bantuan kewangan pd ibu. Faraidh datang bersama tanggungjawab tetapi anak lelaki ini hanya ingin menuntut hak nya krana dia seorang lelaki dan mengatakan dia hnya mengikut tuntutan agama. Minta pencerahan adakah dia masih boleh menuntut wang peninggalan ini dari ibu?","Jawapan  

Merujuk kepada persoalan saudari, anak lelaki tersebut masih mempunyai hak ke atas harta peninggalan arwah ayah, begitu juga dengan anak perempuan. Jika maksud faraid yang ingin dituntut oleh anak lelaki itu adalah daripada hasil jualan rumah dan kereta ayah, maka ia perlu diperincikan. Waris tidak boleh memfaraidkan sebelum dilunaskan segala hutang-hutang arwah, selesaikan kos urusan pengurusan jenazah, urusan badal haji (jika belum menunaikan haji), dan wasiat (jika ada). Manakala ibu pula boleh menuntut harta sepencariannya sepanjang perkahwinan dengan arwah. Selepas semuanya selesai, barulah bakinya boleh difaraidkan kepada waris iaitu datuk dan nenek (jika masih ada), ibu, anak lelaki dan anak perempuan. Pembahagiannya adalah seperti berikut : Bahagian datuk : 1/6 bahagian Bahagian nenek : 1/6 bahagian Dalilnya sebagaimana firman Allah SWT yang bermaksud : “Dan bagi ibu bapa (si mati), tiap-tiap seorang dari keduanya: satu perenam dari harta yang ditinggalkan oleh si mati, jika si mati itu mempunyai anak.” (an-Nisa’ : 11) Bahagian ibu : 1/8 bahagian Dalilnya sepertimana firman Allah SWT yang bermaksud: “Tetapi kalau kamu mempunyai anak maka bahagian mereka (isteri-isteri kamu) ialah satu perlapan dari harta yang kamu tinggalkan, sesudah ditunaikan wasiat yang kamu wasiatkan, dan sesudah dibayarkan hutang kamu.” (an-Nisaa' : 12) Bahagian anak lelaki (seorang) : 1/2 bahagian Bahagian anak perempuan (4 orang) : 2/3 masing-masing “Allah perintahkan kamu mengenai (pembahagian harta pusaka untuk) anak-anak kamu, iaitu bahagian seorang anak lelaki menyamai bahagian dua orang anak perempuan. Tetapi jika anak-anak perempuan itu lebih dari dua, maka bahagian mereka ialah dua pertiga dari harta yang ditinggalkan oleh si mati.” (An-Nisaa' : 11) Manakala jika ada wang persaraan arwah ayah, ia tidaklah termasuk sebagai harta yang boleh difaraidkan. Ini berdasarkan kepada keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-21 yang bersidang pada 12 September 1988, telah membincangkan Ganjaran Terbitan Dan Pencen Terbitan. Muzakarah telah memutuskan bahawa ganjaran terbitan dan pencen terbitan tidak termasuk sebagai harta pusaka, maka kaedah pembahagiannya tidak tertakluk kepada kaedah pembahagian harta pusaka. Sebagai anak lelaki adalah menjadi kewajipan baginya sebagai mahram dan wali kepada ibu dan adik-beradik perempuannya selagi mereka belum berumahtangga. Adalah tidak wajar bagi anak lelaki yang telah berkahwin melebihkan ibu bapa mertuanya berbanding ibunya sendiri. Jika keadaan ini masih tiada penyelesaian, dicadangkan agar mendapatkan khidmat nasihat pengurusan faraid melalui Bahagian Harta Baitulmal, Majlis Agama Islam Selangor, Ting. 10, Menara Utara, Bangunan Sultan Idris Shah, 40000 Shah Alam, Selangor Darul Ehsan. Atau hubungi talian : 03-5514 3773 / 03-5514 3772 / 03-5514 3570. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1846,"  Soalan

Soalan: Assalamualaikum wbt. Mohon pencerahan berkenaan harta pusaka. Arwah nenek saya dikurniakan 3 anak perempuan dan 2 anak lelaki hasil perkahwinannya dengan arwah datuk. Ayah saya merupakan anak sulung lelaki. Arwah nenek saya mempunyai tanah pusaka dan tanah yang dibeli menggunakan wang simpanan semasa hayatnya. Tanah yang dibeli, dibeli bersama anak(perempuan) sulungnya atas nama anak sulungnya. Selepas arwah meninggal, ayah saya dinafikan hak kerana nama bapa kepada nenek saya yang tertulis di sijil kelahiran ayah saya sedikit tidak sama dengan adik beradiknya yang lain. (Masalah ketika mendaftar nama semasa kelahiran). Ketika itu arwah bapa ayah (datuk) saya masih hidup dan mengesahkan bahawa ayah saya adalah anaknya dengan arwah nenek. Nenek pernah berpesan kepada arwah datuk semasa hayatnya untuk menyerahkan tanah yang dibeli kepada ayah saya sekiranya nenek meninggal dunia. Makcik saya yang sulung bertegas mengatakan tanah tersebut miliknya seorang kerana tiada nama nenek di dalam geran. Perkara ini sudah berlaku lebih 10 tahun dan sehingga hari ini, ayah tidak mendapat sedikit pun bahagian daripada harta peninggalan ibunya. Baru-baru ini makcik berniat untuk menaja ayah mengerjakan umrah tetapi atas faktor kesihatan, ayah tidak dapat pergi. Kami tahu dia berniat menaja menggunakan wang hasil tanah peninggalan ibunya. Ayah saya dah berkali-kali nasihat bahawa hasil tanah arwah ibunya seeloknya dibahagi dengan adik beradik yang lain mengikut faraid sekiranya makcik tidak mahu menyerahkan bahagian arwah nenek kepada ayah saya. Kami risau sekiranya sesuatu berlaku ke atasnya akibat bersikap tidak amanah kerana kesihatan makcik kerap terganggu sekarang. Mohon pencerahan dan nasihat.","Jawapan  

Urusan berkaitan pusaka hendaklah segera diselesaikan dengan baik agar tiada pihak yang teraniaya serta tidak mengambil hak waris lain dengan cara yang batil. Firman Allah SWT yang bermaksud ; “Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya)” (an-Nisa : 29) Berdasarkan kepada kenyataan puan, harta peninggalan nenek ialah tanah pusaka dan tanah yang dibeli secara berkongsi dengan anak perempuannya yang didaftarkan atas namanya. Oleh kerana nenek tiada ahli waris lain yang boleh mempusakai hartanya melainkan 5 orang anaknya, maka harta tersebut perlu dibahagikan secara faraid. Berdasarkan kiraan, 2 bahagian untuk anak lelaki dan 1 bahagian untuk anak perempuan. Bagaimanapun, kedudukan harta nenek yang dibeli secara berkongsi dengan anak perempuannya, perlu disahkan kerana tiada nama dalam daftar (geran) dan ditentukan bahagiannya sebelum ia difaraidkan. Jika perlu melalui keterangan-keterangan yang ada, boleh buat tuntutan di mahkamah. Persoalan menaja ayah untuk mengerjakan umrah itu persoalan lain yang bersifat andaian, sama ada ia merupakan pembahagian harta ataupun penajaan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1848,"  Soalan

Soalan: Ayah saya telah memajak barang barang kemas di kedai pajak untuk kegunaan abang abang dan adik saya. Tetapi setelah ayah meninggal dunia saya dan suami telah menebus kembali barang barang kemas tersebut dan menyimpannya.Keaadan terdesak saya dan suami telah menggadaikan salah satu barang kemas tersebut untuk menambah modal membina sebuah rumah lain kerana berlaku konflik antara adik beradik . Pertanyaan saya apa hukum saya menggadaikan barang kemas tersebut padahal jika saya tidak menebus barang tersebut ia akan lebur begitu sahaja kerana tiada siapa yang mampu menebusnya kerana tarikh penebusan berakhir dalam waktu yang terdekat . Apa hukum penggunaan saya tadi dan apa yang saya perlu buat kerana barang tersebut telah saya gunakan ...terima kasih ustaz","Jawapan  

Merujuk kepada persoalan puan, menggunakan barang yang bukan milik sendiri hukumnya berdosa. Barang kemas yang telah ditebus itu tetap bukan milik puan, kerana yang menggadaikannya adalah arwah ayah. Gadaian tidak terbubar jika berlaku kematian salah seorang daripada dua pihak (penggadai dan pemegang gadai). Oleh yang demikian tanggungjawab gadaian berpindah kepada pewaris. Apabila penggadai meninggal dunia, maka waris hendaklah melunaskan bayaran tersebut menggunakan harta peninggalan si mati, kerana ia dikira sebagai hutang si mati yang wajib dibayar. Bermakna, barang kemas yang telah ditebus itu merupakan harta si mati yang perlu difaraidkan kepada ahli warisnya. Justeru, barang kemas yang telah digunakan untuk modal membina rumah, hendaklah diganti semula. Boleh juga setelah mendapat bahagian, maka ditolak sahaja amaun secara set off. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1856,"  Soalan

Soalan: As Salam, Abang saya ingin membeli sebuah kereta menggunakan nama saya. Persetujuan di buat secara lisan, iaitu membenarkan beliau menggunakan nama saya untuk membeli kereta tersebut. 1. Setuju secara lisan untuk menggunakan nama saya. 2. Selepas beberapa tahun, tak mampu bayar dan akhirnya nama saya disenaraihitam. 3. Bank telah menyaman saya dan mahkamah jatuhkan hukuman bankrap terhadap saya. 4. Abang saya meninggal dunia pada 2018. Bercerai dan meninggalkan seorang anak perempuan. 5. Pembahagian KWSP (2/6 – bapa, 1/6 – ibu & 3/6 – anak perempuan) Jumlah hutang kereta tersebut adalah RM45,000. Selepas pengeluaran diluluskan, adakah boleh digunakan bahagian bapa & ibu bagi membayar hutang itu.","Jawapan  

Merujuk kepada persoalan tuan, harta peninggalan si mati tidak boleh difaraidkan sebelum diselesaikan segala hutang-hutangnya, termasuklah hutang pembelian kereta yang dibuat perjanjiannya secara lisan. Setelah selesai, barulah bakinya boleh difaraidkan. Namun, jika wang KWSP arwah telah dibahagikan, bahagian bapa dan ibu boleh digunakan dengan syarat mereka setuju dan redha untuk menyerahkan bahagian mereka bagi tujuan pembayaran hutang kereta tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1859,"  Soalan

Soalan: assalamualaikum, saya ingin bertanya jika seorang lelaki meninggal tetapi tiada berharta kecuali hutang siapakah yang dipertanggungjawapkan untuk menyelesaikannya? jika arwah berharta , harta akan dibahagikan secara farait tetapi hutang?","Jawapan  

Merujuk kepada persoalan tuan, jika seorang lelaki meninggal dunia tanpa meninggalkan harta, maka hutang-hutangnya hendaklah dilunaskan oleh waris lelaki tersebut. Bermakna jika berharta, waris-warislah yang akan mewarisinya, maka begitu juga dengan hutang-hutangnya. Justeru, urusan hutang-piutang ini hendaklah segera dilunaskan jika berkemampuan. Jika tidak tertanggung hutang tersebut ke atas dirinya (zimmahnya). Semoga kita semua dapat meringankan tanggungan hutang si mati, kerana beban hutang ini tergantung selagi tidak dilunaskan. Berdasarkan hadis yang diriwayatkan daripada ‘Abdillah bin ‘Amr, bahawa Nabi SAW bersabda: يُغْفَرُ للشهيد كل ذنب إلا الدَّين Maksudnya : “Semua dosa orang yang mati syahid akan diampuni kecuali hutang” (Riwayat Muslim) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1860,"  Soalan

Assalamualaikum Tuan Mufti, Saya Azlinah Binti Mohd Yusof. Terlebih dahulu saya ingin mengucapkan terima kasih diatas kesudian pihak tuan mufti memberi respon dan huraian terhadap persoalan yang saya ajukan. Saya ingin mengetahui apakah hukum terhadap perkhidmatan yang saya berikan ini dari sudut pandangan Islam. 1. Saya berhajat ingin membuka SPA kecantikan dimana perkhidamatan yang akan saya tawarkan merupakan pemasangan bulu mata palsu (EYELASH EXTENSIONS). Saya sedia maklum dan telah membaca beberapa halaman yang sah dan mengetahui hukum sambung bulu mata samada si pemasang atau yang dipasang adalah HARAM. Dalam kes saya , saya adalah si pemasang dan saya hanya ingin memberikan tawaran eyelash extension ini hanya untuk orang bukan islam, apa pandangan mufti akan hal ini. Saya bercadang saya akan meletakkan memo dan syarat2 khas untuk pelanggan saya bahawa perkhidmatan saya untuk pemasangan bulu mata palsu hanya untuk org bukan islam sahaja. 2. Perkhidmatan lain yang saya tawarkan adalah merapikan bulu kening dengan menggunakan inai/henna, saya juga sedia maklum akan hal dimana haram untuk wanita mencukur kening mengubah ciptaan ALLAH SWT. Namun saya ingin meminta pandangan sekiranya saya menawarkan perkhidmatan untuk merapikan bulu kening tanpa mencukur bulu kening dengan hanya menggunakan inai (teknik yg saya pelajari) adakah haram perkhidmatan yang saya lakukan. Tujuan dan niat saya merapikan kening menggunakan teknik inai/henna agar penampilan kemas dan inai tahan lama dan telus air sedikit sebanyak menjimatkan masa pada kami kaum wanita. sekian sahaja persoalan saya berkenaan hukum hakam terhadap perancangan perkhidmatan yg saya ingin lakukan.","Jawapan  

1. Melakukan perkhidmatan pemasangan bulu mata palsu tersebut adalah haram dan dilarang walaupun kepada pelanggan bukan Islam kerana membantu perkara yang ada unsur penipuan (تدليس). Firman Allah SWT yang bermaksud : “Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan permusuhan, dan bertaqwalah kepada Allah, kerana sesungguhnya Allah Maha berat azab seksaNya (bagi sesiapa yang melanggar perintahNya)”. (al-Maidah : 2) 2. Hukum merapikan bulu kening agar kelihatan lebih kemas dan rapi menggunakan kaedah inai/henna tanpa memotong atau mencukurnya adalah harus, dengan syarat bahannya adalah suci dan bukan warna hitam. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1866,"  Soalan

Soalan: Assalamualaikum.. Saya ingin bertanya jika semua dalam kehimpitan hidup dan darurat yg panjang contoh peperangan. bagaimana hutang kita antara bank?Adakah hutang bank sama macam hutang biasa? Mohon pencerahan terima kasih","Jawapan  

Merujuk kepada persoalan tuan, setiap hutang adalah sama dan ia wajib dilunaskan walaupun berlaku kehimpitan dan darurat. Begitu juga hutang dengan bank hendaklah dibayar sebagaimana yang dijanjikan melalui kontrak hutang. Jika bank Islam, ia adalah pembiayaan yang mana biasanya ada takaful bagi menjamin pembayaran hutang. Namun, jika peperangan berlaku, semua akan terjejas, bank juga akan ditutup dan segala urusniaga akan terhenti. Bagi yang tidak berkemampuan, dibolehkan untuk menangguh pembayaran hutang, kerana hutang tetap wajib dibayar selagi hidup. Terdapat hadith yang diriwayatkan daripada Ja'far bin Muhammad, dari ayahnya, dari 'Abdullah bin Ja'far, dia berkata : Rasulullah SAW bersabda yang bermaksud: ""Sesungguhnya Allah sentiasa bersama orang yang berhutang, sehingga dia membayar hutangnya, selama hutang tersebut bukan sesuatu yang dibenci Allah"". (Riwayat Ibnu Majah) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1867,"  Soalan

Soalan: Jika seseorang itu mengambil lesen tetapi dengan memberi duit kepada pengajar agar diluluskan disebabkan masalah masa dan duit adakah lesen itu haram dipakai dan bagaimana langkah penyelesaiannya","Jawapan  

Merujuk kepada persoalan tuan, lesen tersebut tidak salah dan tidak haram digunakan. Yang berdosa adalah pelatih dan pengajar kerana mereka berdua melakukan kesalahan rasuah dan penyelewengan dalam proses pengambilan lesen. Perbuatan tersebut hukumnya adalah haram. Langkah penyelesaiannya, elakkanlah rasuah dan salah guna kuasa kerana ia bukan perkara yang diajarkan dalam Islam. Pelakunya hendaklah bertaubat dan tidak mengulangi perbuatan tersebut. Disamping itu, belajarlah mengikut masa yang dijadualkan dan bayarlah dengan bayaran yang telah ditetapkan kepada semua pelatih. Dan pastikan ilmu dan kemahiran yang berkaitan dikuasai agar tidak membahayakan pengguna jalan raya yang lain. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1869,"  Soalan

Soalan: Assalamualaikum. Ibu saya baru 10 hari meninggal dunia akibat kanser rahim. Semasa hayatnya, Ibu saya ada menyimpan sejumlah wang yg dirahsiakan (bersama saya) dari Ayah saya dengan tujuan untuk kegunaan sakit peningnya kelak. Tetapi sepanjang Ibu saya mengalami kanser rahim dan telah melakukan pembedahan di hospital kerajaan, Ayah saya yang menanggung kos semuanya. Maksud Ibu saya tentang duit simpanannya itu adalah sekiranya Ayah saya beralih arah memandangkan Ayah saya ada isteri muda. Bukan lah bermakna ayah saya seorang yang zalim, tetapi Ibu saya cuma mengambil langkah berjaga2 kerana Ibu tidak bekerja. Ibu saya 'pergi' sangat cepat dan mengejut. Kami masih lagi terkejut di atas pemergiannya, tetapi alhamdulillah kami redha. Ibu saya pergi dengan tenang. Persoalannya, apakah saya perlu bagitahu Ayah saya berkenaan duit tersebut? Jika mengikut syarak, saya perlu bagi ke Ayah saya, saya berbesar hati dan tak kisah pun untuk berbuat demikian. Saya tidak terus beritahu Ayah tentang duit Ibu kerana masih lagi merasakan ianya masih lagi rahsia antara saya dan Ibu.","Jawapan  

Merujuk kepada persoalan puan, duit simpanan tersebut merupakan harta pusaka yang perlu difaraidkan kepada ahli waris iaitu suami, anak lelaki dan anak perempuan. Oleh kerana ia disimpan secara rahsia yang hanya diketahui oleh puan, maka sebagai pemegang amanah, puan hendaklah memaklumkan kepada ayah berkenaan wang tersebut untuk difaraidkan. Sebelum itu, hendaklah diselesaikan dahulu hutang-hutang arwah ibu, fidyah, haji (jika belum menunaikan haji), wasiat – 1/3 bahagian (jika ada). Setelah semua urusan berkaitan arwah selesai, bakinya barulah boleh difaraidkan. Apabila berlaku sahaja kematian, tiada lagi rahsia dan segala harta milik arwah perlulah dikenalpasti untuk diwarisi kepada waris yang masih hidup. Firman Allah SWT yang bermaksud : “Dan bagi tiap-tiap (lelaki dan perempuan yang telah mati), kami telah tetapkan orang-orang yang berhak mewarisi peninggalannya iaitu ibu bapa dan kerabat yang dekat. Dan mana-mana orang yang kamu telah membuat ikatan setia dengan mereka (untuk bantu-membantu dalam masa kecemasan dan kesusahan) maka berikanlah kepada mereka bahagiannya. Sesungguhnya Allah sentiasa Menyaksikan tiap-tiap sesuatu.” (an-Nisaa' : 33) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1875,"  Soalan

Soalan: Assalamualaikum wbt Ustaz, Saya ingin bertanya, faedah adalah riba, apakah hukum bagi orang yang bekerja di syarikat yang mengenakan cas pada pelanggan yang mempunyai terma hutang bertempoh di mana apabila pelanggan (kebiasaannya hanya syarikat dan bukan individu) itu tidak dapat membayar hutang dalam tempoh yang ditetapkan akan dikenakan cas faedah , dan pekerja di syarikat itu mengisukan invois atau debit note keatas pelanggan yang lambat membayar hutang","Jawapan  

Merujuk kepada persoalan tuan, hukum bekerja di syarikat yang menguruskan hutang tersebut adalah dilarang dan wajib mencari pekerjaan lain kerana terlibat dengan riba yang diharamkan. Firman Allah SWT yang bermaksud: “Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya).” (al-Maaidah : 2) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1878,"  Soalan

Soalan: Assalammualaikum ustaz, saya ada 2 pertanyaan. 1. Apakah hukum pelaburan saham didalam islam? 2. Apakah hukum jual beli saham didalam kurang tempoh 1/2 jam. contoh, pukul 10pagi kita beli saham dan pukul 11pagi atau 12tengahari pada hari yang sama kita jual saham tersebut? Adakah dibenarkan didalam islam?","Jawapan  

Merujuk kepada persoalan tuan; 1. Hukum pelaburan saham dalam Islam adalah harus, dengan syarat pelaburan tersebut dalam sektor-sektor pelaburan yang patuh syariah, yang tidak melibatkan perjudian, riba’ dan gharar. 2. Hukumnya adalah sah dengan syarat ijab qabul telah terlaksana dalam pembelian dan pemilikan saham. Ini berdasarkan kepada hadith yang diriwayatkan daripada Hakim bin Hizam, beliau berkata ; قلت يا رسول الله يأتيني الرجل يسألني البيع ليس عندي ما أبيعه، ثم أبيعه من السوق؟ فقال: لا تبع ما ليس عندك Maksudnya : Aku berkata kepada Rasulullah SAW ; “Wahai Rasulullah, ada orang yang mendatangiku. Orang tersebut ingin mengadakan transaksi jual beli, denganku, barang yang belum aku miliki. Bolehkah aku membelikan barang tertentu yang dia inginkan di pasar setelah bertransaksi dengan orang tersebut?” Kemudian, Nabi bersabda, “Janganlah kau menjual barang yang belum kau miliki.” (Riwayat Abu Daud) Mesti beli dan miliki dahulu sebelum dijual. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1888,"  Soalan

Assalamualaikum Saya nasirudzin shah bin abdul hadi Ingin bertanya dan mendapatkan pencerahan dari pihak atau ahli yang berkaitan insurans 1.adakah insuran kenderaan itu halal? 2.adakah insuran untuk penyakit misalan sakit jantung,kanser,buah pinggang,dan strok itu halal?sedangkan pembayaran setiap bulan sebanyak rm37.00 dan had maximum tuntutan sebanyak rm100000 3.adakah insuran itu memang tidak patut ada dalam islam? Dan jika ada mohon kemukakan hujah-hujah,dalil dan Nas jika ada....","Jawapan  

Merujuk kepada persoalan tuan, secara umumnya, semua jenis insurans konvensional sama ada insurans kenderaan, insurans nyawa, insurans am adalah haram, kerana berasaskan riba’. 1. Insurans kenderaan yang menggunakan skim takaful adalah halal. 2. Jika insurans tersebut merupakan skim takaful, ia adalah halal. 3. Insurans perlu ada dalam Islam kerana ia merupakan muamalah dalam kehidupan umat Islam. Justeru, carilah produk insurans yang islamic yang patuh syariah iaitu takaful. Sistem takaful berlandaskan syariah sedang pesat berkembang dan memerlukan sokongan umat Islam dalam usaha untuk memartabatkan sistem muamalat Islam. Keharusan pelaksanaan takaful telah diputuskan melalui Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-80 yang bersidang pada 1-3 Februari 2008 telah membincangkan Hukum Pelaksanaan Takaful Di Malaysia. Muzakarah telah memutuskan bahawa konsep dan pelaksanaan takaful di Malaysia adalah bertepatan dengan syariat Islam. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1901,"  Soalan

Soalan: Assalamualaikum tuan, kisah saya seperti ini. Sy melaksanakan kerja2 sy mengikut prosedur yg telah ditetapkan dan akhir sekali keputusan kes akan diputuskan oleh Tim. Pendakwa Raya bukannya sy. Soalan sy setelah selesai kes di mahkamah, kadang2 sy diberi sejumlah sumbangan berbentuk wang ringgit tanda terima kasih oleh pihak tertuduh kerana perkhidmatan sy dalam menyelesaikan kes tersebut walaupun ada di antara mereka yag didakwa, dipenjara, didenda atau diusir. Apakah status sumbangan tersebut? Adakah kita boleh terima sumbangan itu ataupun tidak? Apakah hukum jika sy menerima sumbangan itu? Sy sgt keliru dgn keadaan ini. Terima kasih.","Jawapan  

Merujuk kepada persoalan tuan, sebagai penjawat awam yang telah dilantik, perilaku menerima hadiah daripada seseorang atas kapasiti kita sebagai penjawat awam adalah salah di sisi Undang-undang. Dalam kenyataan SPRM mengatakan bahawa ; “Peneriman atau pemberian hadiah tidak kira kecil atau besar nilainya adalah menjadi satu kesalahan rasuah sekiranya pekerja yang mempunyai majikan menerima atau memberi hadiah bagi sesuatu perkhidmatan atau tugasan rasmi daripada pembekal. ( Rujuk Para 12 – PP 3/1998 ) Nota: Keadaan ini juga merangkumi penjawat awam, swasta dan orang awam.” Kesimpulannya, sebagai penjawat awam, sekiranya menerima hadiah daripada seseorang disebabkan tugas rasmi perlulah melaporkannya kepada Ketua Jabatan bagi kelulusan. Oleh itu, pihak tuan perlu melaporkan hadiah yang diterima kepada Ketua Jabatan. Sebagaimana Akta SPRM tuan boleh dikira bersalah menerimanya kerana ia sebahagian dari aktiviti rasuah. Sebagaimana hadith yang diriwayatkan daripada Thauban RA yang bermaksud: “Rasulullah SAW melaknat pemberi rasuah, penerima rasuah dan perantara yang bersifat penghubung antara kedua-duanya” (Riwayat Abu Daud) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1902,"  Soalan

Soalan: Assalamualaikum, saya ingin bertanya adakah aplikasi cashzine iaitu aplikasi yang memberikan ganjaran wang kepada pengguna apabila pengguna tersebut membaca artikel atau berkongsi artikel tersebut kepada rakan lain. Pengguna menggunakan aplikasi ini untuk menjana pendapatan sampingan sehingga lebih daripada rm100 sehari. Oleh itu, adakah ia dibolehkan di dalam islam ? terima kasih kerana menjawab pertanyaan saya.","Jawapan  

Merujuk kepada persoalan puan, secara ringkasnya, aplikasi Cashzine ini menyediakan pelbagai artikel dengan pelbagai kategori seperti sukan, berita, kesihatan dan pelbagai lagi. Dengan anda membaca sahaja artikel yang disediakan, anda akan dihadiahkan coins dan akhirnya boleh ditukarkan kepada tunai atau duit sebenar iaitu Ringgit Malaysia. Dalam aplikasi Cashzine, pendapatan itu dapat diperoleh melalui dua mekanisme. Pertama, dengan membaca berita yang disampaikan oleh aplikasi. Dari setiap akses berita, pengguna aplikasi mendapat coins. Dalam peraturan mereka, mereka menyeragamkan bahawa 1,000 coins Cashzine dapat ditukar dengan RM1. Kedua, pengguna hanya perlu kongsikan artikel yang dibaca tersebut samada melalui Whatsapp, Facebook, Twitter atau mana-mana platfom media sosial. Setiap orang yang membaca artikel tersebut melalui aplikasi Cashzine pengguna akan memperolehi coins tambahan ke dalam akaun Cashzine. Oleh itu, pihak kami berpandangan bahawa adalah dibolehkan menggunakan aplikasi tersebut dalam menjana pendapatan selagi mana bahan yang disediakan oleh pihak developer aplikasi tersebut merupakan hak mereka sendiri dan bukan hak dari medium lain yang diambil tanpa keizinan atau istilahnya mencuri maklumat dari sumber orang lain. Jika perkara tersebut berlaku, maka haram hukumnya menggunakan aplikasi ini dalam menjana pendapatan. Ia berdasarkan akad ujrah (أجره) iaitu upah kerana membaca atau dikongsikan kepada orang lain. والله أعلم بالصواب Sekian, terima kasih"
https://emusykil.muftiselangor.gov.my/index.php/site/jawapan?id=1904,"  Soalan

Soalan: Ada uztaz yang mengatakan orang yang memberi hutang dan hutang tidak dijelaskan olih siberhutang, si pemberi hutang akan tunggu di pintu syurga menunggu si penghutang minta halal, sebelum masuk syurga. Adakah hadis yg menyatakn demikian? Terima kasih.","Jawapan  

Merujuk kepada persoalan puan, tentang hadis yang dinyatakan tidak dapat dipastikan matan dan perawinya. Yang penting, hutang itu wajib dilunaskan selagi hidup dan berkemampuan sebagaimana perjanjiannya dengan pihak pemberi hutang. Firman Allah SWT: يَا أَيُّهَا الَّذِينَ آمَنُوا أَوْفُوا بِالْعُقُودِ Maksudnya : Wahai orang-orang yang beriman, penuhi serta sempurnakanlah perjanjian-perjanjian. (al-Ma’idah : 1) Justeru, urusan hutang-piutang ini hendaklah segera dilunaskan. Hendak minta halal sekalipun, urusan tersebut hendaklah dilakukan sebelum meninggal dunia agar tidak tergantung jiwanya di akhirat, bukan di pintu syurga. Lagipun kita tidak tahu bagaimana gambaran keadaan di alam sana kelak. Hadith yang diriwayatkan daripada Abu Hurairah RA bahawa Rasulullah SAW bersabda yang bermaksud ; “Jiwa orang mukmin akan tergantung dengan hutangnya sehinggalah dia menjelaskan hutangnya”. (Riwayat at-Tirmizi) Jika telah meninggal dunia, warisnyalah yang perlu melunaskannya menggunakan harta peninggalan si mati agar beban hutang tidak tergantung lagi. Sebagaimana hadith yang diriwayatkan daripada ‘Abdillah bin ‘Amr, bahawa Nabi SAW bersabda: يُغْفَرُ للشهيد كل ذنب إلا الدَّين Maksudnya : “Semua dosa orang yang mati syahid akan diampuni kecuali hutang” (Riwayat Muslim) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1911,"  Soalan

Soalan: kakitangan non muslim sy membuat claim makanan untuk client dari restoren yang non halal. bolehkah sy meluluskan permohonan pembayaran tersebut. syarikat kami 100% muslim owner. jazakAllah","Jawapan  

Merujuk kepada persoalan tuan, sebagaimana yang diriwayatkan daripada Abi Abdillah Nu’man bin Basyir, dia berkata: Saya mendengar Rasulullah SAW bersabda yang bermaksud : ""Sesungguhnya yang halal itu jelas dan yang haram itu jelas. Di antara keduanya terdapat perkara-perkara yang syubhah (samar-samar) yang tidak diketahui oleh orang banyak. Maka siapa yang takut terhadap syubhah bererti dia telah menyelamatkan agamanya dan kehormatannya. Dan siapa yang terjerumus dalam perkara syubhah, maka akan terjerumus dalam perkara yang diharamkan” (Riwayat al-Bukhari) Kesimpulannya, tuntutan yang diberikan oleh kakitangan tersebut adalah haknya yang perlu dan harus dilunaskan oleh syarikat kepadanya. Namun adalah lebih baik untuk jangka masa akan datang syarikat yang 100% muslim, sewajarnya pihak syarikat mewujudkan polisi atau peraturan supaya segala perbelanjaan, tuntutan dan sebagainya mestilah patuh syariah. Tidak mencampur adukkan antara halal dan tidak halal, ini bagi mengelakkan keraguan atau syubhah. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1912,"  Soalan

Soalan: Assalamualaikum ustaz. Soalan: Wajibkah saya keluarkan zakat simpanan walaupun saya telah tiada pekerjaan dan hanya bergantung kepada wang simpanan untuk perbelanjaan seharian? Sekian.","Jawapan  

Merujuk kepada persoalan puan, sekalipun tidak bekerja adalah wajib hukumya mengeluarkan zakat sekiranya simpanan melebihi nisab (85 gram emas) iaitu dengan kadar bayaran 2.5% daripada baki terakhir simpanan. Semua jenis simpanan akan dicampurkan, simpanan Tabung Haji, di bank-bank lain, nilai tunai polisi takaful dan lain-lain. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1915,"  Soalan

Soalan: Salam , Saya nak tanya soalan bekaitan tentang apakah hukum bagi masalah saya ini . ""Sekarang saya tinggal di rumah arwah bapa saya yang meninggal pada setahun yang lalu , saya tinggal bersama adik beradik yang lain dan ibu saya. Saya mendapat tahu tanah rumah ini masih bernama arwah tokwan saya (bapa arwah bapa saya) yang belum di faraid lagi , apakah hukum saya dan keluarga saya tinggal di rumah ini? Bolehkah kami tinggal di sini sehingga selesai kes faraid ini.","Jawapan  

Merujuk kepada persoalan puan, dalam Islam pembahagian harta pusaka adalah sangat dituntut segera diselesaikan berkaitan dengan hak ahli waris. Firman Allah S.W.T. yang bermaksud: ""Allah perintahkan kamu (mengenai pembahagian harta pusaka) untuk anak-anak kamu, iaitu bahagian seorang anak lelaki menyamai bahagian dua orang anak perempuan” (an-Nisa’ : 11) Daripada Ibnu ‘Abbas RA berkata, sabda Rasulullah SAW yang bermaksud: ""Berikan bahagian warisan yang ditentukan kepada pemiliknya. Adapun sisanya maka bagi pewaris lelaki yang paling dekat nasabnya."" (Riwayat al-Bukhari) Kesimpulannya, segerakan urusan faraid kerana ia akan memberi kesan kepada waris yang berhak. Adapun puan perlu mendapatkan kebenaran dari semua waris yang terlibat untuk menduduki rumah tersebut sementara proses mengesahkan faraid ini selesai. Jika telah diselidiki arwah bapa adalah waris yang berhak kepada harta arwah tokwan, pihak puan seterusnya perlu memfaraidkan rumah dan tanah itu dalam kalangan adik-beradik puan dan ibu kerana arwah bapa telah meninggal dunia. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1919,"  Soalan

Soalan: Assalamualaikum, 1-Arwah ayah meninggal pada umur 52 tahun iaitu pada Nov 2019. ayah terlantar sakit selama 2 tahun, dan sebelum itu dia sakit on off bertahun, jadi ayah tidah berpuasa pada beberapa tahun itu. Sewaktu ayah sihat adakala sy lihat arwah ayah tidak berpuasa, boleh kah saya membayar fidyah ayah dari ayah berumur 20 tahun hingga 52 tahun? iaitu 30hari x 32 tahun. Bolehkah sy membayar untuk ayah sebanyak itu untuk ayah disana? sebab saya tak tahu jumlah sebenar hari puasa yang ditinggalkan. 2-Boleh kah membayar fidyah dan upah haji ayah menggunakan harta pusakanya? (duit EPF), selebihnya baru dibahagikan secara faraid.","Jawapan  

Merujuk kepada persoalan puan; 1. Sebagai anak, puan boleh membayarkan fidyah bagi pihak arwah ayah. Sebaiknya bayaran tersebut hendaklah menggunakan harta peninggalan arwah sendiri sebelum difaraidkan, kerana ia termasuk hutang yang perlu dijelaskan. 2. Puan juga boleh membayarkan fidyah dan upah haji menggunakan harta arwah sebelum urusan faraid dilakukan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1921,"  Soalan

Soalan: Assalamualaikum ustaz saya ada soalan berkaitan harta peninggalan arwah pakcik saya. Arwah bujang tidak berkahwin, tidak ada anak, ibu bapa arwah juga sudah meninggal dunia yg hidup hanya ada adik beradik. Arwah tinggal serumah bersama saya dan ibu bapa saya. Semasa hayatnya arwah pernah berniat untuk menghibahkan harta beliau kepada saya dan mengamanahkan saya untuk menguruskannya tetapi kerana sudah sampai ajal beliau tidak sempat membuat hibah tersebut. Arwah juga berkata yg beliau tidak akan memberi harta beliau kepada saya atau sesiapa dalam keluarga melainkan harta itu digunakan untuk menambah amal ibadat beliau sendiri. Kata-kata ini keluar dari mulut arwah sendiri semasa hidup kepada saya bersaksikan ibu saya. Kerana tidak sempat membuat hibah harta arwah dibahagi kepada adik beradik mengikut sistem faraid. Soalan saya adakah harta arwah ini halal dimakan adik beradik untuk kegunaan seharian berdasarkan kata-kata yang dilafazkan oleh beliau semasa hidup. Sekian terima kasih.","Jawapan  

Apabila harta peninggalan simati telah diuruskan pembahagiannya mengikut kaedah faraid dan telah selesai dibuat pembahagian kepada waris-waris yang ada iaitu adik-beradiknya, maka halal hukumya harta tersebut terhadap waris yang ada. Harta warisan tersebut boleh dimakan atau digunakan untuk kehidupan harian oleh adik-beradiknya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1927,"  Soalan

Assalamualaikum. 1. Pada masa ini di media sosial, terdapat ramai peniaga dalam talian yang berniaga pelbagai barangan. Saya dapati ramai juga antara mereka menjual barangan tiruan seperti beg & kasut berjenama tiruan pada harga yang sangat murah. 2. Dari segi undang-undang di Malaysia, saya tahu ia merupakan satu kesalahan bila menjual barangan tiruan. 3. Bagaimana pula dari segi hukum Islam bagi mereka yang menjual barangan tiruan? Adakah hasil pendapatan mereka halal atau haram? 4. Dan bagaimana pula orang yang membeli barangan tiruan, adakah berdosa? 5. Diharap dapat penjelasan dari Pejabat Mufti kerana saya lihat semakin ramai peniaga yang beragama Islam dalam talian yang menjual barangan tiruan. Sekian, terima kasih.","Jawapan  

Merujuk kepada persoalan tuan, Islam mengiktiraf hak cipta sebagai harta intelek. Penjualan barangan tiruan hukumnya adalah : 1. Haram kerana makan harta dengan jalan batil, ia menjejaskan pemilik sebenar jenama tersebut. firman Allah SWT yang bermaksud : “Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya)” (an-Nisa’ : 29) 2. Haram kerana menipu orang ramai yang tidak tahu ia tiruan, namun jual belinya sah kerana cukup rukun dan syaratnya. Penjual yang tahu ia adalah barang tiruan tetapi tidak memaklumkan kepada pelanggan maka dosanya ditanggung oleh penjual. Tetapi, jika dia menjualnya dengan ada kebenaran dan keizinan daripada pemilik jenama asal dan tidak menyalahi undang-undang negara, hukumnya adalah harus. Namun, jika sebaliknya, hukumnya adalah haram kerana menyalahi etika dan peraturan perniagaan, kerana harta intelek telah diiktiraf dalam Islam sebagai harta persendirian. Ia diharamkan kerana makan harta dengan jalan batil, serta menjejaskan pemilik sebenar jenama asal. Adapun, jual belinya sah kerana cukup rukun dan syaratnya. Walau bagaimanapun, menjalankan perniagaan barangan tiruan boleh dikenakan tindakan di bawah Akta Perihal Dagangan 2011 oleh pihak Kementerian Perdagangan Dalam Negeri, Koperasi dan Kepenggunaan (KPDNKK). والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1940,"  Soalan

Soalan: Apakah hukum saya menjual santan 1kg 8.00, 1/2 kg 4.00 , 250g rm2.00. Tetapi apabila orang membeli minta rm1.00 sy jual 100g, rm3.00 sy jual 300g ADAKAH DLM SITUASI DIATAS SY DIKIRA BERDOSA ,TETAPI SY MEMAKLUMKAN KPD PEMBELI GRAM DAN HARGA TERSEBUT. JIKA PERBUATAN SY SALAH BAGAIMANAKAH CARA UNTUK MENEBUS KESALAHAN LAMPAU.","Jawapan  

Merujuk kepada persoalan puan, dalam Islam semamangnya tiada masalah memperolehi keuntungan dalam perniagaan. Semamangnya ia adalah modus operandi dalam berniaga. Sebagaimana hadis yang diriwayatkan daripada Urwah RA, yang bermaksud: “Nabi saw memberinya 1 dinar untuk membeli seekor kambing. Namun oleh Urwah satu dinar itu digunakan untuk membeli 2 ekor kambing. Kemudian satu kambing dijual lagi dengan harga 1 dinar. Sehingga dia pulang dengan membawa 1 dinar dan seekor kambing. Lalu Nabi saw mendoakan keberkahan untuknya. Andai Urwah ini menjual pasir, dia akan mendapat untung. Dalam hadis ini, Urwah mendapat untuk berlipat. Beliau menjual salah satu kambingnya dengan 1 dinar, padahal dia membeli dengan 1 dinar untuk 2 ekor kambing. Sehingga dia untuk satu kambing. Dan Nabi saw merestui perbuatan Urwah, bahkan mendoakannya dengan kebaikan”. (Riwayat al-Bukhari) Perilaku yang dibuat pihak puan bukanlah mengurangi timbangan kerana yang dikatakan mengurangi timbangan adalah seperti menimbang 500 gram dengan harga RM 5.00 tetepi sukatannya hanya 450 gram. Perilaku ini adalah sangat dilarang dalam Islam. Sebagaimana Allah SWT berfirman: “Kecelakaan besar bagi orang-orang yang curang (dalam timbangan dan sukatan), Iaitu mereka yang apabila menerima sukatan (gantang cupak) dari orang lain mereka mengambilnya dengan cukup, Dan (sebaliknya) apabila mereka menyukat atau menimbang untuk orang lain, mereka kurangi”. (al-Mutaffifin: 1-3) Kesimpulannya, apa yang dilakukan pihak puan adalah harus melainkan ada unsur-unsur menipu dalam timbangan adalah yang paling dilarang. Di samping dalam perniagaan adalah unsur redha antara penjual dan pembeli. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1941,"  Soalan

Soalan: Assalamulaikum... Ank saudara saya telah berkahwin..tetapi belum dapat anak ...masallah nya..anak saurada saya telah menbuat sebuat rumah atas tanah isterinya...diatas geran tanah tersebut nama anak saudara saya tidak ada...dalam hal ini..meraka telah berpakat dgn isteri nya ..isterinya buat bayar Rm 800. Dan anak saudara bayar Rm600 sebulam ..oleh hal yg demikian ditakdirkan meraka berdua ni ..telah berpisah..persoalan saya ..adakah anak saudara saya boleh menuntuk hak di atas rumah berkenaan.? Apa kah yg perlu anak saudqra saya lakukan.. Sekian saya amak berharap agar ust dapat menbantu saya dan anak saudara saya. Sekian terima kasih.","Jawapan  

Merujuk kepada persoalan tuan, anak saudara tuan boleh membuat tuntutan harta sepencarian ke atas rumah yang dibina bersama. Rumah tersebut telah dibina dalam tempoh perkahwinan dan anak saudara tuan turut membuat sumbangan bayaran ke atas pembinaan rumah tersebut. Tuntutan harta sepencarian boleh dibuat dengan membuat permohonan melalui Mahkamah Syariah yang berhampiran tempat tinggal. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1942,"  Soalan

Soalan: Saya ada membuat pertandingan memancing. Saya menyediakan wang tunai untuk hadiah pertandingan untuk minggu ini. Hukumnya boleh. Soalan: saya dari kutipan yuran minggu ini di gunakan untuk membuat hadiah wang tunai mengunakan duit yuran perserta pada minggu lepas apa hukum nya... Adakah di kira dari duit perserta jugak Mohon penjelasan yang jelas","Jawapan  

Merujuk kepada persoalan tuan, 1. Hukum asal pertandingan memancing adalah harus selagi mana mematuhi garis panduan syariah. (http://www.islam.gov.my/images/garis-panduan/garis_panduan_peraduan_berasaskan_hadiah.pdf) 2. Sekiranya hadiah ditaja oleh pihak ketiga yang tidak termasuk pertandingan, maka ia adalah harus. 3. Sekiranya pertandingan tersebut mengambil yuran penyertaan bagi tujuan memberi hadiah kepada peserta, maka ia adalah haram kerana dikira sebagai Qimar (judi) dan bertentangan dengan konsep ‘Iwad (pulangan) iaitu hanya memberi manfaat kepada pemenang. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1946,"  Soalan

Soalan: Apakah hukum menjual barang dengan harga gram yg berbeza cthnya sekilo rm8.00 tetapi sy menjual 500gm dengan hrga rm5.00.adakah dikira berdosa tetapi pengguna dimklmkn","Jawapan  

Merujuk kepada persoalan puan, dalam Islam semamangnya tiada masalah memperolehi keuntungan dalam perniagaan. Semamangnya ia adalah modus operandi dalam berniaga. Sebagaimana hadis yang diriwayatkan daripada Urwah RA, yang bermaksud: “Nabi saw memberinya 1 dinar untuk membeli seekor kambing. Namun oleh Urwah satu dinar itu digunakan untuk membeli 2 ekor kambing. Kemudian satu kambing dijual lagi dengan harga 1 dinar. Sehingga dia pulang dengan membawa 1 dinar dan seekor kambing. Lalu Nabi saw mendoakan keberkahan untuknya. Andai Urwah ini menjual pasir, dia akan mendapat untung. Dalam hadis ini, Urwah mendapat untuk berlipat. Beliau menjual salah satu kambingnya dengan 1 dinar, padahal dia membeli dengan 1 dinar untuk 2 ekor kambing. Sehingga dia untuk satu kambing. Dan Nabi saw merestui perbuatan Urwah, bahkan mendoakannya dengan kebaikan”. (Riwayat al-Bukhari) Perilaku yang dibuat pihak puan bukanlah mengurangi timbangan kerana yang dikatakan mengurangi timbangan adalah seperti menimbang 500 gram dengan harga RM 5.00 tetepi sukatannya hanya 450 gram. Perilaku ini adalah sangat dilarang dalam Islam. Sebagaimana Allah SWT berfirman: “Kecelakaan besar bagi orang-orang yang curang (dalam timbangan dan sukatan), Iaitu mereka yang apabila menerima sukatan (gantang cupak) dari orang lain mereka mengambilnya dengan cukup, Dan (sebaliknya) apabila mereka menyukat atau menimbang untuk orang lain, mereka kurangi”. (al-Mutaffifin: 1-3) Kesimpulannya, apa yang dilakukan pihak puan adalah harus melainkan ada unsur-unsur menipu dalam timbangan adalah yang paling dilarang. Di samping dalam perniagaan adalah unsur redha antara penjual dan pembeli. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1949,"  Soalan

Soalan: Assalamualaikum, saya nk bertanya.. Saya baru bekerja di sesebuah company dan perlu travel ke luar office dan blh claim dengan company.. dari segi makan, hotel dan OT.. kawan sekerja saya membuat claim lebih.. contohnya kami bekerja cuma 2 hari tetapi dia claim 3 hari bekerja.. saya terpaksa ikut seperti yang di claim oleh kawan saya kerana kami bekerja bersama.. jadi hasil daripada claim yng tidak betul ini apa yang perlu saya buat? Adakah saya perlu sumbangkan kepada fakir miskin ataupun bolehkah saya gunakannya untuk membeli barangan yng bukan makanan.. Mohon pencerahan apakah cara yang betul untuk saya lakukan. Terima Kasih.","Jawapan  

Merujuk kepada persoalan saudara, hukum membuat tuntutan lebih dari asal adalah haram kerana ianya melibatkan penipuan dan wang tersebut haram digunakan sama ada mahu membeli makanan atau bukan makanan. Sebaiknya wang tuntutan lebihan itu wajib dipulangkan semula kepada syarikat yang dituntut. Hadith yang diriwayatkan daripada Abu Hurairah RA, bahawa : أن رسول الله ﷺ مر على صبرة طعام فأدخل يده فيها فنالت أصابعه بللا فقال ما هذا يا صاحب الطعام ؟ قال أصابته السماء يا رسول الله. قال أفلا جعلته فوق الطعام كي يراه الناس من غش فليس مني. أي من غش فليس على ديني الكامل. Maksudnya : “Bahawa Rasulullah SAW telah melalui setimbunan makanan yang dijual lalu memasukkan tangannya ke dalam timbunan makanan tersebut dan mendapati jari-jemarinya basah. Rasulullah SAW bersabda : “Apakah semua ini wahai pemilik makanan?”. Lelaki itu menjawab : “Makanan ini telah ditimpa hujan wahai Rasulullah SAW”. Baginda bersabda : “Kenapa tidak kamu jadikan makanan yang basah itu disebelah atas agar manusia dapat melihatnya, barang siapa yang menipu maka ia bukan dari kalangan kami (bukan dari kalangan agamaku yang sempurna). (Riwayat Muslim) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1955,"  Soalan

Soalan: Salam ustaz/ustazah.saya telah beli peti ais dari wang haram 100% hasil riba dan peras ugut orang.saya telah solat taubat dan sudah 2 tahun tidak melakukan riba dan pemerasan. Saya insaf dan ingin bertaubat.apa yang saya perlu lakukan dengan harta haram ini. 1)buang peti ais tersebut?. 2)guna peti ais ini dan sedekah wang kepada fakir miskin dengan nilai yang sama dengan harga peti ais tersebut?. 3)beri kepada fakir miskin? Bantu saya..","Jawapan  

Merujuk kepada persoalan saudara, adalah dicadangkan agar peti ais itu dinilaikan sahaja dan serahkan duit kepada Baitumal yang berhampiran. Berdasarkan kepada keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-87 yang bersidang pada 23-25 Jun 2009 telah membincangkan Hukum Penyaluran Harta Tidak Patuh Syariah Ke Baitulmal Dan Institusi Islam Lain. Muzakarah telah memutuskan bahawa; Di dalam Islam harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manafaat dan kepentingan diri sendiri serta perlu dibersihkan melalui kaedah-kaedah berikut: 1. Diserahkan kepada Baitulmal untuk maslahah-maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya; 2. Diserahkan kepada golongan fakir miskin; atau 3. Jika harta tersebut merupakan harta rompak, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada Baitulmal. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1966,"  Soalan

Soalan: Assalammualaikum 1) Apakah hukum menanam jambang bagi lelaki yang memang tidak tumbuh jambang yang lebat? 2) Apakah hukum download & mengupload semula video yang di buat oleh orang bukan islam ke youtube untuk dapatkan bayaran dari youtube/google. Adakah wang itu halal? Contohnya : download movies atau animasi/kartun/short video/video viral dari internet, selepas itu edit video tersebut, dan upload ke youtube. Dapat bayaran dri youtube.","Jawapan  

Merujuk kepada persoalan tuan, 1. Hukumnya adalah harus. Boleh merujuk kepada fatwa seperti link berikut : https://www.muftiselangor.gov.my/fatwa-personalisation/fatwa-tahunan/keputusan-fatwa-xwarta/2010/569-hukum-menanam-rambut-di-kepala 2. Hukumnya adalah harus dengan syarat mendapat kebenaran daripada pemilik video tersebut, kerana ia adalah milik orang lain, maka dimestikan mendapat izinnya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1968,"  Soalan

Soalan: Assalamualaikum. Saya ingin bertanya berkenaan pembayaran FIDYAH. kadar bayaran Fidyah yang dikenakan adalah berbeza mengikut negeri. Soalan saya, adakah saya perku membayar fidyah di negeri tempat tinggal saya ( kuala lumpur) atau saya boleh memilih untuk membayar fidyah di mana-mana negeri? contoh: kadar bayaran fidyah yang dikenakan di tempat tinggal sya iaitu di kuala lumpur 1 hari= RM4 manakala kadar bayaran fidyah di kampung saya iaitu di Selangor dan Johor adalah lebih rendah. Boleh kah saya memilih untuk membayar fidyah di kampung?","Jawapan  

Merujuk kepada persoalan puan, boleh membayar fidyah di mana-mana negeri mengikut kadar yang telah ditetapkan. Sebaiknya, bayarlah fidyah di negeri tempat tinggal puan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1979,"  Soalan

Asalamualaikum.. Saya seorang peniaga nasi lemak..dan baru ini saya terima bantuan beras dari individu yg menderma pada golongan b40 yg ada anak ramai.. Soalannya..bolehkah saya gunakan beras bantuan itu untuk berniaga nasi lemak dgn niat boleh jadikan hasil yg lebih sedikit..apakah hukumnya Terima kasih","Jawapan  

Merujuk kepada persoalan puan, bantuan beras yang diterima boleh digunakan untu berniaga bagi menampung keperluan keluarga. Setiap bantuan yang telah diterima adalah menjadi hak milik penerima. Oleh itu, penerima bantuan mempunyai hak bagaimana cara untuk memanfaatkan setiap bantuan yang diterima. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1984,"  Soalan

Soalan: Assalamualaikum ustaz. Saya ada soalan berkenaan hukum. Apakah hukum jika saya bekerja dalam bidang arkitek di sebuah syarikat yang mengambil projek-projek yang jelas terdapat unsur haramnya seperti projek membina kelab malam, projek membina restoran/bar yang menjual arak, membina projek pusat penyembahan agama lain, projek membina kilang penyembelihan bukan cara islam dan sebagainya? Bagaimanakah hukum dari segi pendapatan saya? Apakah yang saya perlu lakukan jika projek itu diserahkan tugas kepada saya untuk mengetuainya atau saya terlibat dengannya? Saya harap dapat mendengar penjelasan berkenaan isu ini dan dapat mendengar pendapat ustaz untuk memudahkan urusan ini.","Jawapan  

Merujuk kepada persoalan puan, jika tidak diketahui tujuannya, maka harus. Jika berkaitan dengan bangunan untuk jualan arak maka haram. Sebaliknya puan buatlah pilihan untuk tidak terlibat dengan projek yang dilarang oleh syarak agar mendapat rezeki yang berkah. Usaha bertukar syarikat lain kerana termasuk dalam syubhah. Sebagaimana firman Allah SWT yang bermaksud: “Dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya).” (al-Maaidah : 2) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1990,"  Soalan

Soalan: Assalamualaikum.. adik saya meninggal dunia tahun 2016.Duit kwsp dan insuran di buat firaid.dan bayaran hutang mengunakan duit firaid tersebut.Waris2 ( adik beradik ) yg menerima duit faraid bersetuju menyerahkan duit kpd emak. pada Nov 2019.emak telah meninggal. Soalan: 1) Boleh ke waris (adik beradik ) menuntut hutang dahulu yg arwah adik ada berhutang denganya setelah 4 tahun kematian arwah. 2) Adakah duit emak akan dikira sebagai harta pusaka dan akan dibuat pembahagian faraid.","Jawapan  

Merujuk kepada persoalan saudara, 1. Sebelum pembahagian faraid dilakukan, waris si mati hendaklah melangsaikan hutang-hutang arwah menggunakan duit peninggalannya, termasuklah hutang sesama adik-beradik. Kemudian bakinya, barulah boleh difaraidkan. Oleh kerana semua adik-beradik bersetuju menyerahkan duit faraid yang diterima kepada emak, maka selesailah urusan tersebut. Dan faraid adik-beradik yang diserah kepada emak menjadi hakmilik emak. Jika ada adik-beradik yang masih mendakwa arwah adik berhutang dengannya, hendaklah dikemukakan bukti yang menyokong dakwaannya, kerana persetujuan telah dibuat 4 tahun lalu. 2. Segala harta milik arwah emak yang ditinggalkan dikira sebagai harta pusaka yang perlu difaraidkan. Sebelum faraid dilakukan, hendaklah diselesaikan hutangnya, kos pengurusan jenazahnya, badal haji (jika mampu dan belum menunaikan haji semasa hidup), fidyah dan wasiat (hanya 1/3 jika ada) yang diselesaikan menggunakan harta pusaka emak. Jika berbaki, barulah boleh difaraidkan harta pusaka tersebut kepada waris. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=1991,"  Soalan

Soalan: Assalamualaikum, mohon pencerahan mengenai isu harta. Abg sy meninggal dunia pd 17.4.2019 .JPA telah menetapkan sejumlah Wang pampasan kpd Emak. Tp emak pula meninggal seminggu selepas abg sy iaitu pd 27.4.2019. Wang pampasan tu dpt selepas Emak meninggal.Soalannya..duit tersbt wajib dibagikan ikut faraid ke tidak.Tk atas bantuan.","Jawapan  

Merujuk kepada persoalan tuan, Jawatankuasa Muzakarah Majlis Kebangsaan Bagi Hal Ehwal Ugama Islam Malaysia Kali Ke-49 yang bersidang pada 19 September 2000 telah membincangkan Wang Pampasan Kematian Pekerja Yang Dianugerahkan Oleh Kerajaan Atau Syarikat Swasta. Muzakarah telah memutuskan bahawa wang pampasan yang diperolehi dari kematian pekerja, wang pampasan melalui tuntutan mahkamah, wang SOCSO dan seumpamanya tidak dianggap harta pusaka. Rujukan link: http://e-smaf.islam.gov.my/e-smaf/index.php/main/mainv1/fatwa/pr/15207 Justeru, wang pampasan dari JPA kepada emak menjadi milik emak (walaupun lewat diterima) dan termasuk sebagai harta pusaka emak yang perlu difaraidkan. Bagi penjelasan lanjut, tuan boleh mendapatkan khidmat nasihat pengurusan faraid melalui Bahagian Baitulmal, Majlis Agama Islam Negeri yang berhampiran. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2001,"  Soalan

Soalan: Assalamualaikum. Saya ingin mengajukan satu soalan berkenaan hutang lapuk. Pada satu masa sebelum ini, saya pernah menjadi orang tengah untuk satu urusan jual beli yang melibatkan ramai individu, lebih kurang 20 hingga 30 orang termasuk saya sendiri. Malangnya, saya telah ditipu dalam urusan tersebut. Jumlah bayaran setiap individu adalah RM25 pada masa itu. Perkara ini telah berlalu hampir 15 tahun lamanya. Saya juga tidak ada senarai pembeli yang turut menjadi mangsa untuk memohon maaf kerana saya berpindah tidak lama selepas itu. Namun, saya masih merasa terganggu dengan perkara itu. Apa yang perlu saya lakukan? Perlukah saya menanggung dan menyelesaikan hutang kepada semua pembeli tersebut?","Jawapan  

Merujuk kepada persoalan, puan wajib menyelesaikan hutang kepada individu tersebut, status hutang tetap hutang kerana puan menjadi orang tengah dalam urusniaga itu. Dicadangkan agar berusaha mencari mereka yang terlibat menggunakan media sosial dan sebagainya sedaya upaya. Jika tidak ditemui, wang tersebut hendaklah diserahkan ke Baitulmal sebagai wang yang tidak ditemui pemiliknya. Tetapi jika terjumpa semula dengan individu berkenaan, puan hendaklah mengembalikan semula duitnya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2023,"  Soalan

Soalan: Assalamualaikum. Anak saudara saya ada membeli rumah daripada ayahnya. Tetapi nama utk bill api dan air belum ditukar dan deposit api dan air berjumlah rm500 ++ masih belum dibayar kepada ayahnya. Ditakdirkan ayahnya meninggal dunia beberapa bulan yang lepas. Urusan tukar nama bill api air belum dibuat. Bermakna duit deposit rm500 telah tertunggak. Soalannya boleh atau tidak anak saudara saya tu membayar rm500 dengan menggunakan duitnya sendiri kepada waris (bukan duit deposit yg diterima dari tnb sbb belum berurusan). Dengan niat jika urusan telah dibuat dan pihak tnb kembalikan deposit tersebut duit itu akan menjadi miliknya sahaja x perlu difaraidhkan lagi. Harap pihak Tuan dapat memberikan penjelasan.","Jawapan  

Merujuk kepada persoalan, puan boleh menggunakan kaedah tersebut kerana ingin menyelesaikan urusan berkaitan faraid terlebih dahulu kepada ahli warisnya. Memandangkan urusan pertukaran nama belum sempat diselesaikan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2025,"  Soalan

Soalan: Assalammualaikum...saya ingin bertanya...adik saya ada meminjam duit pd kawan dia...baru2 ni dapat berita kawan dia meninggal..kwm dia dah bercerai dgn isteri dia dan dia mempunyai 2 org ank lelaki yg masih bersekolah...ank2 dia dijga oleh bekas mertua dia...soalan saya..pd siapakah duit yg adik ssya pinjam tu patut diberikan. Sekian..wassalam","Jawapan  

Merujuk kepada persoalan tuan, duit yang dipinjam adik hendaklah dipulangkan kepada waris terdekatnya iaitu ibu bapa arwah (jika masih ada) dan anak-anaknya, kerana arwah telah bercerai dengan isterinya. Jika perceraian berlaku sebelum kematiannya, maka bekas isteri tidak layak mendapat harta pusaka. Hutang adik kepada arwah merupakan harta pusaka yang perlu difaraidkan kepada ahli warisnya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2029,"  Soalan

Soalan: Apakah hukum menjual gambar dan video di laman web Shutterstock? Soalan ini adalah melibatkan dari segi semua aspek cara mendapat pembayaran dari pihak Shutterstock.","Jawapan  

Merujuk kepada persoalan tuan, aktiviti perniagaan dianjur dan digalakkan dalam Islam, namun ia tidak bermakna manusia bebas menentukan tatacara perniagaan tanpa ada prasyarat yang mesti dituruti. Bagi menjamin kemaslahatan manusia terjamin dan terpelihara, Islam telah mengharamkan beberapa perkara dalam aktiviti pernigaan. Antara perkara yang dilarang dalam aktiviti perniagaan ialah: a. Riba. b. Memeras ugut dan megambil harta dengan cara yang batil c. Menipu dan bersumpah bagi melariskan barangan. d. Rasuah. e. Memonopoli barangan (ihtikar). f. Larangan mengurangkan kadar sukatan dan timbangan. g. Larangan membeli barangan yang dicuri, diragut atau dirampas tanpa hak. h. Haram menjual najis. Demikian adalah antara perkara-perkara yang diharamkan dalam aktiviti jual-beli atau perniagaan. Kesemua larangan dan tegahan yang disebutkan di atas cukup mencerminkan kesempurnaan dan kesyumulan syariat Islam. Semua perkara yang haram ini adalah perkara yang boleh mendatangkan mudarat dan kesulitan kepada manusia. Shutterstock merupakan antara platform jual beli gambar online terbesar selain beberapa platform online lain. Secara tidak langsung, Shutterstock boleh menjual koleksi gambar peribadi dan menerima bayaran dalam nilai USD. Maka hukum menjual gambar dan video di Web Shutterstock adalah harus selagi mana cukup rukun dan syarat sah jual beli dalam Islam, serta tidak bertentangan dengan syariat Islam. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2032,"  Soalan

Soalan: Assalammualaikum ustaz, nak tanya kalau kita masukkan modal rm 300(contoh) dalam pelaburan forex dan kita mendapat untung mencecah rm 800(contoh) adakah kita boleh ambil rm 300(modal) dari pulangan rm 800 dan lebihannya iaitu rm 500 kita sedekahkan dan tak guna langsung duit tu sebab baru tahu hukum main forex adalah haram.Soalan utamanya adalah bolehkah kita mengambil balik duit rm 300(modal) daripada rm 800( untung forex).Mohon pencerahan.Terima kasih.","Jawapan  

Merujuk kepada persoalan saudara, boleh mengambil balik duit modal RM300 tersebut, dan selebihnya hendaklah diserahkan ke Baitulmal kerana ia merupakan wang yang tidak patuh syariah setelah saudara mengetahui tentang hukumnya. Ia tidak boleh dimanfaatkan untuk diri sendiri. Firman Allah SWT : وَإِنْ تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ Maksudnya : “Dan jika kamu bertaubat, maka hak kamu (yang sebenarnya) ialah pokok asal harta kamu. (Dengan yang demikian) kamu tidak berlaku zalim kepada sesiapa, dan kamu juga tidak dizalimi oleh sesiapa” (al-Baqarah : 279) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2034,"  Soalan

Soalan: Ayah saya baru meninggal dunia. Meninggalkan 4 orang anak (2 lelaki, 2 perempuan) serta seorang isteri (ibu tiri saya). Sewaktu hayat Arwah saya pernah membeli sebiji kereta dan sebiji motor untuk Arwah Ayah gunakan selama mana yang beliau mahu. Kedua-duanya adalah secara tunai dan didaftarkan di atas nama saya sendiri. Soalan: 1. Adakah motor dan kereta tersebut kini menjadi harta pusaka dan perlu dibahagikan kepada kami adik beradik dan ibu tiri mengikut perkiraan faraid? 1. Adakah ibu tiri berhak menuntut motor dan kereta tersebut sebagai harta sepencarian kerana ianya saya berikan kepada Arwah Ayah sewaktu ibu tiri telah menjadi isteri Arwah Ayah.","Jawapan  

Merujuk kepada persoalan puan, 1. Berkenaan motor dan kereta tersebut, ia berbalik kepada niat puan semasa memberikannya kepada ayah sama ada beri terus sebagai hibah atau beri pinjam untuk kegunaannya semasa hayat kerana tidak berlaku pertukaran nama pada kedua-dua kenderaan tersebut selepas pembelian. Dari segi perundangan, ia masih lagi milik puan sebagai penama, justeru tidak boleh dijadikan sebagai harta pusaka arwah ayah untuk difaraidkan. Jika hibah, maka jadi harta pusaka. 2. Selagi kenderaan tersebut tidak bertukar nama kepada nama ayah, maka ia tidak menjadi milik ayah untuk dipusakai dalam faraid. Justeru, ibu tiri dan waris yang lain tidak juga tidak boleh mempusakainya. Ia juga bukanlah harta sepencarian yang boleh dituntut oleh ibu tiri kerana ia bukan harta milik bersama ibu tiri dan arwah ayah. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2035,"  Soalan

Soalan: Saya ada satu pertanyaan . Ayat nya begini. Pada di bulan ramadan .pada di malam ramadhan hamba allah ini sudah niat puasa untuk keesokan harinya selepas terawih .jadi pada jam sekian2 hamba allah ini tidak lagi tidur jadi ia terniat untuk onani . Setelah ia buat perbuatan itu dia rasa menyesal dan hamba allah ini mandi wajib jadi ia tertanya tanya adakah sah puasa aku ni .kejadian itu sebelum sahur .dan sahkah ibadah puasa hamba allah itu pada hari itu. Itu saja soalan saya maaf kerana pertayaan ini agak berat .","Jawapan  

Merujuk kepada persoalan saudara, hukum ibadah puasanya pada keesokan harinya adalah sah, kerana ada berniat. Makan, minum atau melakukan perkara yang membatalkan puasa selepas berniat, tidak membatalkan niat puasa tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2036,"  Soalan

Soalan: Assalammualaikum, semoga kita berada dalam rahmat Allah SWT. Apakah hukum berurusan, seperti berbelanja, di kedai yg syarikatnya yg mengadakan kempen menyokong LGBTQ. Kedua, bagaimana pula dgn pembelian barangan buatan negara yg menindas umat islam?","Jawapan  

Merujuk kepada persoalan puan, 1. Dari segi hukumnya berbelanja (jual-beli) di syarikat tersebut adalah sah. Soal mereka berkempen menyokong LGBTQ itu dosanya ditanggung oleh mereka masing-masing. Firman Allah SWT : ولَا تَكْسِبُ كُلُّ نَفْسٍ إِلَّا عَلَيْهَا وَلَا تَزِرُ وَازِرَةٌ وِزْرَ أُخْرَىٰ Maksudnya : “Dan tiadalah (kejahatan) yang diusahakan oleh tiap-tiap seorang melainkan orang itulah sahaja yang menanggung dosanya; dan seseorang yang boleh memikul tidak akan memikul dosa perbuatan orang lain (bahkan dosa usahanya sahaja)” (al-An’am : 164) Namun, lebih utama kita berbelanja ditempat lain. 2. Pembelian tersebut hukumnya adalah sah. Soal penindasan yang dilakukan mereka dosanya ditanggung oleh pemerintah negara tersebut. Namun, lebih utama sebagai tanda protes kita tidak bersetuju dengan penindasan tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2045,"  Soalan

Assalamualaikum, Tuan/puan, Saya ada persoalan mengenai hukum jual beli online. Situasi: Seorang tukang jahit langsir mengiklan design-design langsir di laman sosial (shopee/lazada), design diambil dari page penjual kain langsir yang lain di platform yg sama. Apabila ada pembeli membuat order kepada tukang jahit dengan memilih design yang dipilih, barulah tukang jahit membeli kain tersebut kepada penjual langsir untuk dijahit. Semasa pembeli membuat order,sejumlah wang telahpun ditolak dari akaun pembeli. Tetapi wang tersebut masih belum diperoleh oleh tukang jahit (dalam simpanan shopp/lazada) sehingga barang di pos oleh tukang jahit kepada pembeli. Persoalan sy, adakah sah jual beli. Pengetahuan sy sah jual beli apabila barang telahpun ada ditangan penjual (dalam situasi ini tukang jahit). Tetapi hakikat kain tiada di tangan dan baru akan dibeli oleh tukang jahit kepada pihak ke3?. Situasi berlaku apabila penjahit tidak mahu ambil risiko menyimpan stok yg tidak tahu akan dibeli atau tidak. Apabila ada pembeli, barulah kain di beli dah dijahit. Bagaimana pendapat tuan/puan dalam isu ini?.","Jawapan  

Merujuk kepada persoalan puan, sah jual beli apabila memenuhi rukun-rukunnya. Rukun jual beli adalah penjual, pembeli, barang, harga dan sighah. Dalam kes ini, jual beli adalah sah dan terlaksana melalui pihak ketiga dan terlaksana sepenuhnya apabila barang telah sampai kepada pembeli dan harga telah diperolehi oleh penjual. Lazada adalah platform menerima order daripada pelanggan. Hubungannya dengan tukang jahit adalah ijarah (اجاره) sebagaimana yang telah dipersetujui dalam kontrak. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2056,"  Soalan

Soalan: assalam saya berkerja di maybank sebagai ketua audit untuk IT dan operation. saya di beri saham maybank sebagai reward (benefit) setiap tahun . saham ini di credit ke account dan dividednya sekali. soalan saya bolehkah saya guna duit saham ini dan dividednya. kerana ia diberi sebagai saguhati untuk berkerja lama di maybank. wasalam","Jawapan  

Merujuk kepada persoalan yang dikemukakan, tuan boleh menggunakannya kerana ia merupakan ganjaran/ saguhati pekerja yang diberi oleh majikan. Walau bagaimanapun, perlu dipastikan saham tersebut adalah saham yang patuh syariah. Namun, jika tidak patuh syariah, tuan tidak terlibat dengan urusniaga tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2059,"  Soalan

Soalan: kita tahu bahawa penggunaan kad kredit sangat meluas sekarang ini. saya ingin bertanya hukum bagi penggunaan kad kredit. ada sesetengah ustaz mengatakan haram. saya ingin meminta penjelasan dengan lebih jelas mengikut situasi yang saya alami. 1. saya menggunakan kad kredit konvasional dan membuat bayaran tepat pada masa tanpa ada sebarang cas lewat pembayaran. adakah setiap urusan jual beli itu haram?. 2. setiap kad konvensional yang saya gunakan mempunyai cash back berdasarkan penggunaan bulanan saya (hampir setiap bulan saya terima rm30). adakah cash back tersebut haram kerana kad tersebut kad konvesional dan terdapat unsur riba?? 3. situasi yang sama seperti soalan 2 tapi kad yg digunakan adalah kad islamic. adakah cash back yang saya terima halal atau haram?","Jawapan  

Merujuk kepada persoalan tuan, 1. Penggunaan kad kredit konvensional dan segala urusan yang berkaitan dengannya hendaklah dielakkan kerana ia terlibat dengan riba’ yang diharamkan oleh Allah SWT sebagaimana firmanNya yang bermaksud : وَأَحَلَّ اللَّـهُ الْبَيْعَ وَحَرَّمَ الرِّبَا Maksudnya: “Allah telah menghalalkan berjual-beli (berniaga) dan mengharamkan riba.” (al-Baqarah: 275) 2. Ya, ia juga haram untuk digunakan dalam sebarang urusan jual beli. 3. Cash back yang diterima menggunakan kad kredit Islamic adalah halal, kerana berdasarkan akad yang patuh syariah. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2067,"  Soalan

Soalan: Saya sedang berkerja di syarikat pengeluaran majalah, dimana 3 dari 72 majalah disitu adalah majalah mengenai LGBT. Adakah cukup untuk saya membenci perbuatan LGBT itu dan meneruskan pekerjaan saya disitu. Adakah gaji saya itu gaji yang halal disisi Allah SWT?","Jawapan  

Merujuk kepada persoalan puan, pekerjaan dan gaji yang diperolehi adalah syubhah kerana bercampur dengan hasil majalah LGBT. Dengan itu, jika terdapat peluang pekerjaan di tempat lain yang diyakini patuh syariah, maka afdhal untuk puan meninggalkan pekerjaan di syarikat pengeluaran majalah tersebut. Ini berdasarkan firman Allah SWT : وَتَعَاوَنُواْ عَلَى الْبِرِّ وَالتَّقْوَى وَلاَ تَعَاوَنُواْ عَلَى الإِثْمِ وَالْعُدْوَانِ Maksudnya: “Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan” (al-Maaidah : 2) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2107,"  Soalan

Soalan: Assalamualaikum Tuan, sy mahu bertanya jika saya menyimpan duit pemberian org untuk anak sy dlm akaun amanah saham sy, adakah sy perlu asingkan juga dividen yg sy terima mengikut amaun duit hak anak sy? Anak masih kecil, kerana kekangan masih belum blh buat akaun peribadi untuk anak semasa musim perintah berkurung. Teeima kasih tuan","Jawapan  

Merujuk kepada persoalan puan, dalam harta yang dimiliki oleh anak, terdapat hak untuk ibu bapanya. Sebagaimana hadith yang diriwayatkan daripada Abdullah bin ‘Amr bin al-Ash katanya: إن أبي اجتاح مالي. فقال: أنت ومالك لأبيك. وقال رسول الله ﷺ : إن أولادكم من أطيب كسبكم فكلوا من أموالهم. Maksudnya : “Sesungguhnya ayahku itu mengambil semua hartaku.” Nabi SAW bersabda, “Kamu dan semua hartamu adalah milik ayahmu.” Rasulullah SAW bersabda, “Sesungguhnya anak-anak kalian adalah termasuk jerih payah kalian yang paling berharga. Makanlah sebahagian harta mereka.” (Riwayat Ibnu Majah) Berkaitan dengan dividen, pastikan akaun amanah saham adalah patuh syariah. Justeru, terpulang kepada puan sama ada hendak mengasingkan atau sekadar amaun yang dimasukkan sahaja, kerana syarak membenarkan hak kepada pelabur untuk menerima segala hasil keuntungan. Namun, jika puan mengalami kerugian, nilai yang perlu dipulangkan adalah mengikut nilai asal yang dimasukkan ke dalam akaun amanah saham tersebut sahaja tidak boleh dikurangkan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2108,"  Soalan

Soalan: Saya ada menyertai satu program pelaburan di sebuah syarikat. Dan syarikat itu mengatakan bahawa setiap hari, pelabur akan diberi dividen di antara 1%-2% daripada modal kita labur setiap hari sepanjang 180 hari kontrak. Syarikat menjalankan beberapa bisnes seperti jual beli emas, jual beli kereta terpakai, forex trading, dan beberapa lagi. Lepas join saya mula was-was dengan halal haram ni sebab saya tak tahu. Adakah itu dikira menjanjikan keuntungan sebabnya kita tetap tak tahu berapa yg kita akan dapat setiap hari, cuma anggaran di antara 1-2% tu. Boleh jelaskan?","Jawapan  

Merujuk kepada persoalan tuan, asas bagi setiap pelaburan adalah keuntungan dan kerugian dikongsi dan ditanggung bersama oleh pendeposit dan syarikat. Dalam erti kata lain, syarikat tidak boleh menjanjikan keuntungan kepada pendeposit sama ada kadar keuntungan yang tetap atau berubah kerana asas kepada pelaburan sentiasa terdedah kepada peluang untung dan risiko rugi. Oleh itu, pelaburan yang menjanjikan keuntungan sebegini adalah haram disertai. Di dalam satu kaedah Fiqh menyatakan ; الغرم بالغنم Maksudnya : “Perkara yang berpotensi mendapat keuntungan pasti ada risiko kerugian” Sekiranya keuntungan yang dijanjikan oleh syarikat dengan kadar tertentu, maka syarikat terpaksa menanggung beban bersendirian ketika mengalami kerugian, sebaliknya syarikat akan mengaut keuntungan yang besar ketika mandapat keuntungan melebihi kadar yang ditetapkan kepada pendeposit. Keadaan ini bercanggah dengan konsep pelaburan sebenar mengikut hukum syarak. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2114,"  Soalan

Soalan: Assalamualaikum. Saya ada pertanyaan. Jika dahulu ibu bapa saya gunakan bank konventional untuk simpankan duit dan tidak tahu dividen yang dapat dari bank itu adalah riba. Maka mereka telah menggunakannya dan ia berlaku bertahun-tahun. Kemudian, sekarang sudah pun ada perbankan islamik. Dan sekiranya mereka baru tahu tentang unsur riba dalam akaun konventional tersebut dan baru nak tukar kepada akaun islamik, bagaimana dengan duit dividen yang sudah bertahun-tahun dapat dari bank tersebut? Dan kemungkinan mereka pun tak tahu sebenarnya berapa dividen yang mereka telah dapat setelah sekian lama. Perlukah mereka menyucikan atau membersihkan duit tersebut dengan bersedekah? Tetapi tidak tahu nilai dividen yang haram. Saya senaraikan soalan utama saya di bawah: 1) sekiranya mereka baru tahu tentang unsur riba dalam akaun konventional tersebut dan baru nak tukar kepada akaun islamik, bagaimana dengan duit dividen yang sudah bertahun-tahun dapat dari bank tersebut? 2) Jika mereka pun tak tahu sebenarnya berapa dividen yang mereka telah dapat setelah sekian lama, perlukah mereka menyucikan atau membersihkan duit tersebut dengan bersedekah? 3) Jika tidak tahu nilai dividen yang haram kerana sudah lama, bagaimana nak tahu berapa yang perlu disedekahkan? 4) sekiranya perlu membersihkan duit tersebut dengan bersedekah, bolehkan anak menjadi wakil dan bersedekah bagi pihak ibubapa saya dengan duit saya sendiri?","Jawapan  

Merujuk kepada persoalan puan, Allah SWT mengharamkan hambanya dari terjebak dengan segala muamalah yang terdapat padanya riba’. Firman Allah SWT: يَا أَيُّهَا الَّذِينَ آمَنُوا لَا تَأْكُلُوا الرِّبَا أَضْعَافًا مُّضَاعَفَةً ۖ وَاتَّقُوا اللَّـهَ لَعَلَّكُمْ تُفْلِحُونَ “Wahai orang-orang Yang beriman! Janganlah kamu makan atau mengambil riba’ Dengan berlipat-lipat ganda, dan hendaklah kamu bertaqwa kepada Allah supaya kamu berjaya.” (Ali’Imran : 130) Hadith yang diriwayatkan daripada al-Sha'bi RA bahawa: لَعَنَ رَسُولُ اللَّهِ صلى الله عليه وسلم آكِلَ الرِّبَا وَمُوكِلَهُ وَشَاهِدَهُ وَكَاتِبَهُ “Rasulullah SAW melaknat orang yang memakan riba’, orang yang memberi riba’, saksinya dan penulisnya.” (Riwayat al-Nasa’i) Potongan ayat al-Quran dan hadis Rasulullah SAW di atas merupakan antara nas-nas syarak yang menyatakan tentang pengharaman penglibatan umat Islam dengan aktiviti-aktiviti berkaitan riba’. Merujuk kepada persoalan yang dikemukakan kami berpandangan bahawa: 1. Sekiranya seseorang itu baru tahu tentang riba di dalam sistem kewangan konvensional maka tindakan segera yang mesti dilaksanakan adalah berpindah kepada sistem perbankan Islam yang ada. 2. Apa-apa urusniaga sebelum bertukar ke Islamik adalah dimaafkan. Manakala segala hasil yang didapati dari perbankan konvensional perlu diasingkan dengan wang pokok kerana hasil tersebut termasuk di dalam harta yang tidak patuh Syariah. 3. Dicadangkan agar mendapatkan bantuan pihak bank untuk tujuan pengiraan bagi memudahkan pengasingan bagi tujuan penyucian, kerana dividen sahaja yang tak patuh syariah. 4. Bagi tujuan penyucian wang tidak patuh Syariah boleh rujuk Majlis Agama Islam Selangor (MAIS). والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2116,"  Soalan

Soalan: assalamualikum sy telah membuat potongan gaji bulanan ke akaun tabung haji ayah saya..setelah ayah saya meninggal dunia..bolehkan sy mengambil duit gaji yg sy telah potong tersebut ..kerana sy merupakan penama bg akaun tersebut..dan baki duit tersebut akan diagihkan kepada adik beradik yg lain.:ini kerana ibu saya hendak sy ambil duit yg telah sy potong setiap bulan tersebut..minta bg pandangan dalam hal ini..sb saya kuatir adalah haram jika sy mengambil duit tersebut","Jawapan  

Merujuk kepada persoalan saudari, pada asasnya, jika niatnya untuk diberi (hibah) pada ayah, maka ia menjadi hak milik ayah. Justeru, bila ayah meninggal duit tersebut menjadi harta pusaka ayah yang perlu difaraidkan. Walaupun saudari sebagai penama terhadap akaun tersebut, peranannya adalah sebagai pemegang amanah, yang mana jika berlaku kematian kepada pemilik akaun, penama yang akan mengurus harta tersebut untuk dibahagikan kepada ahli waris. Bukan mewarisi kesemua harta dalam akaun tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2122,"  Soalan

Soalan: Saya ada bunga simpanan tetap di Bank yang ingin sayahantarkan ke Baitulmal tetapi ada seorang kawan saya sedang menghadapi kesusahan kehilangan kerja untuk menampung keluarga. Bolehkah saya serahkan kesemua amaun bunga tersebut kepada beliau untuk menyelesaikan itu riba yang saya hadapi.","Jawapan  

Merujuk kepada persoalan tuan, bagi wang yang tidak patuh syariah ianya tidak boleh diberi kepada kawan yang sedang menghadapi kesusahan atas nama infaq/ sedekah. Ini berdasarkan kepada keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-87 yang bersidang pada 23-25 Jun 2009 telah membincangkan Hukum Penyaluran Harta Tidak Patuh Syariah Ke Baitulmal Dan Institusi Islam Lain. Muzakarah telah memutuskan bahawa; Di dalam Islam harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manafaat dan kepentingan diri sendiri serta perlu dibersihkan melalui kaedah-kaedah berikut: 1. Diserahkan kepada Baitulmal untuk maslahah-maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya; 2. Diserahkan kepada golongan fakir miskin; atau 3. Jika harta tersebut merupakan harta rompak, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada Baitulmal. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2125,"  Soalan

Soalan: Assalamualaikum, 1. Apakah hukum menggunakan files/software dari sebuah laman web yang perlu dibayar setiap tahun yang khas untuk 1 pengguna akaun sahaja tetapi bayaran tahunan,nama akaun dan kata laluan dari laman web tersebut dikongsi secara ramai? 2. Dan apa hukum menjual files/software tersebut kepada orang awam? *contoh laman web seperti Envato Elements. pengguna akaun perlu membuat bayaran setiap tahun dan boleh muat turun seberapa banyak mereka mahu dalam tempoh 1 tahun itu. setiap bayaran hanya untuk 1 pengguna akaun yang diberi ID dan password.1 group whatsapp dibuat untuk kongsi id dan password tersebut,boleh muat turun ikut giliran.","Jawapan  

Merujuk kepada persoalan tuan, perisian komputer (software) adalah sejenis harta intelek (intelectual property) yang merupakan aset tidak nyata tetapi diiktiraf dari sudut undang-undang dan juga syarak. Akademi Fiqah Islam (Majma’ al-Fiqh al-Islami) dalam persidangan kali ke-5 yang diadakan di Kuwait pada 1409H telah membincangkan berkenaan harta tidak nyata (huquq ma’nawiyyah) dan meluluskan resolusi berikut: “Hak cipta penulisan, ciptaan, dan rekaan adalah dipelihara dari sudut syarak. Pemilik-pemiliknya berhak untuk mengendalikannya (menjualnya, menyewanya dll). Dan hak-hak tersebut tidak harus dicerobohi”. Oleh kerana perisian komputer termasuk dalam harta intelek yang diiktiraf syarak, maka ia tidak harus dicerobohi melalui aktiviti cetak rompak dan seumpamanya. Firman Allah Taala yang bermaksud: “Dan janganlah kamu makan (atau mengambil) harta (orang-orang lain) di antara kamu dengan jalan yang salah”. (Al-Baqarah: 188) 1. Perbuatan berkongsi software yang sepatutnya untuk 1 pengguna dengan pihak yang lain adalah tidak harus sama sekali. 2. Oleh yang demikian, mengambil keuntungan dari aktiviti yang sedemikian adalah tidak harus dan pendapatan yang diterima adalah haram. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2126,"  Soalan

Soalan: Assalammualaikum, saya ingin bertanya berkaitan dengan hasil gaji pekerjaan saya. Saya bekerja di sebuah organisasi hospital swasta kecil, iaitu hospital kanak-kanak di mana sesetengah pesakit akan menggunakan insuran untuk membayar perawatan sama ada sebagai pesakit luar atau dirawat di dalam. Jadi seperti yang kita tahu sesetengah insuran hanya boleh di gunakan oleh pesakit jika mencapai syarat-syarat yang tertentu jadi apakah hukum jika doktor itu menipu dalam perawatan untuk membolehkan pesakit untuk tuntut duit insuran tersebut, dan apakah hukum untuk hasil gaji yang saya terima. Sebagai contoh pesakit kanak-kanak ini tidak mengalami sebarang penyakit setelah berjumpa dengan doktor hanya mengalamani batuk sahaja, jadi doktor mencadangkan untuk melakukan rawatan seperti menghisap wap sahaja, jadi ibu bapa ini tidak mempunyai duit yang mencukupi atau tidak ingin membayar secara tudai jadi doktor membantu dengan memasukkan pesakit ke dalam ward, dan menipu sesetengah perawatan yang di perlukan untuk tuntutat insurans tersebut. Saya berharap persoalan ini dihuraikan supaya saya tidak dibelenggu dengan rasa curiga tentang hukumnya. Terima Kasih kerana sudi membaca soalan saya dan di atas peluang untuk saya membuat pertanyaan.","Jawapan  

Merujuk kepada persoalan puan, bagi isu yang dipertanyakan adalah jelas wujudnya penipuan. Maka perlakuan perbuatan menipu tersebut adalah haram dan berdosa. Yang pasti perbuatan doktor itu adalah berdosa dan puan seharusnya menasihati akan perbuatan tersebut adalah salah. Sebagaimana hadith yang diriwayatkan daripada Abu Hurairah RA, bahawa Rasulullah SAW bersabda yang bermaksud: “Rasulullah SAW telah melalui setimbunan makanan (yang dijual) seraya memasukkan tangannya ke dalam timbunan makanan tersebut dan mendapati jari-jemarinya basah. Rasulullah SAW bersabda, apakah semua ini wahai pemilik makanan? Lelaki itu menjawab; makanan ini telah ditimpa hujan wahai Rasulullah SAW. Seraya Rasulullah bersabda: kenapa tidak kamu jadikan yang basah itu disebelah atas makanan agar manusia dapat melihatnya, barang siapa yang menipu maka ia bukan dari agamaku” (Riwayat Muslim) Berkaitan gaji yang diperolehi tidak sampai menjadi haram melainkan urusan penipuan itu secara langsung diuruskan oleh puan sendiri kerana dikira bersubahat. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2130,"  Soalan

Soalan: Soalan 1: Topik Jual beli emas. Saya ada membeli beberapa jenis emas iaitu Gold bar dan juga barang kemas melalui online. Selepas membayar- Penjual akan mengepos emasnya kepada saya. Adakah sah jual beli emas begitu. Biasanya tempoh masa untuk sampai kepada saya adalah dalam 3-6 hari. Bergantung keadaan pos. 2. Saya pernah membeli emas melalui akaun emas fizikal. Saya hanya bayar di ke syarikat dan boleh keluar emasnya pada bila2 masa. Yang menjadi masalahnya- Pernah terjadi iaitu- bayaran emas sudah dibayar tetapi emasnya selalu x ada sehingga lambat menjadi hampir 3 bulan baru saya dapat emas fizikal itu. Adakah sah jual beli begitu. Penangguhan terlalu lama","Jawapan  

Merujuk kepada persoalan puan, situasi pertama proses pembelian emas secara online dan akan terima melalui pos dalam tempoh masa 3-6 hari adalah sah berdasarkan kepada Parameter Pelaburan Emas yang telah diputuskan oleh Muzakarah Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-96 yang bersidang pada 13-15 Oktober 2011. Ini kerana emas adalah item ribawi iaitu sama illah dengan wang dan transaksi pembelian atau penjualan emas mestilah memenuhi beberapa syarat antaranya iaitu jual beli emas hendaklah dijalankan secara lani, dan tidak boleh berlaku sebarang penangguhan. Syarat ini terpakai bagi emas yang bercirikan item ribawi, seperti emas jongkong dan syiling emas. Ia tidak termasuk barang perhiasan emas kerana ia telah terkeluar daripada illah ribawi. Walaubagaimanapun, muzakarah lebih cenderung penyerahan emas mestilah di lakukan di dalam majlis akad tanpa ada penangguhan. Ini adalah kerana di dalam urusniaga emas, kelewatan tiga hari bukanlah suatu uruf (adat kebiasaan), berbeza dengan isu tukaran matawang asing. Bagi situasi kedua iaitu emas sudah dibayar tetapi emas selalu tiada atau lambat sehingga hampir 3 bulan, urusniaga ini dilihat terdapat unsur-unsur gharar (keraguan). Ini kerana dalam Islam urusniaga tersebut hukumnya adalah haram dan wajib dielakkan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2134,"  Soalan

Soalan: Assalamu'alaikum, Tuan. Saya ingin bertanya tentang apakah hukumnya menggunakan baucar atau kod diskaun yang sebenarnya bukan untuk kita? Maksud saya, contohnya saya ingin membuat pembelian online di Shopee menggunakan akaun saya yang sedia ada. Tetapi Shopee ada diskaun kod untuk pelanggan baru atau yang baru mencipta akaun. Saya mahukan diskaun itu, jadi saya cipta akaun baru untuk dapatkan diskaun kod tersebut untuk digunakan dalam pembelian saya. Apakah hukumnya? Adakah salah untuk berbuat begitu? Maaf jika soalan saya kurang jelas. Saya harap pihak tuan dapat membantu menjawab kemusykilan saya.","Jawapan  

Merujuk kepada persoalan puan, hukum membuka akaun baru dengan niat untuk mendapatkan kod diskaun adalah helah yang diharamkan kerana terdapat unsur helah dan penipuan. Sebuah hadis yang diriwayatkan oleh Abu Hurairah RA, sesungguhnya Rasulullah SAW berjalan di pasar untuk mencari keperluannya dan berhenti pada seorang peniaga yang menjual seloggok gandum yang pada zahirnya berkualiti. Nabi SAW memasukkan tangan Baginda SAW yang mulia ke dalam gandum tersebut tiba-tiba tangan baginda menjadi basah menunjukkan gandum di bahagian bawah hamper rosak tidak seperti yang di atas. Rasulullah SAW bertanya kepada peniaga itu; ما هذا يا صاحب الطعام؟ قال: أصابته السماء يا رسول الله، قال: أفلا جعلته فوق الطعام كي يراه الناس؟ من غشّ فليس مني Maksudnya : “Apakah ini wahai pemilik makanan? Peniaga itu menjawab, makanan ini terkena hujan wahai Rasulullah. Baginda SAW bersabda, kenapa kamu tidak letak gandum yang basah di atas supaya manusia dapat lihat dan nilai keadaan sebenar makan ini? Sesiapa yang menipu maka dia bukan dari kalanganku.” (Riwayat Muslim) Mendaftar akaun pengguna baharu kelihatan oleh pengurusan shopee seperti bertambah bilangan pelanggan, tetapi hakikatnya tidak bertambah. Sama seperti keadaan gandum di dalam hadis di atas, kelihatan pada zahirnya gandum tersebut berkualiti tetapi hakikatnya tidak elok. Sistem yang dicipta manusia kebiasaannya ada kekurangan yang boleh diambil kesempatan. Namun sebagai seorang Islam, ketinggian akhlak ketika bermuamalah amat dititik beratkan dan perbuatan helah sebegini perlu dijauhi supaya setiap manfaat yang puan dapat adalah hasil daripada sumber yang halal dan diberkati. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2143,"  Soalan

Soalan: Assalamualaikum. Saya ingin bertanya berkenaan sumbangan NGO. Adakah sukarelawan atau perkerja daripada sebuah NGO, atau yang menguruskan NGO tersebut, boleh mengambil upah atau gaji daripada sebahagian sumbangan yang dikutip daripada sumber lain seperti sumbangan orang awam atau organisasi tertentu. Adakah ini dibolehkan dan dianggap sebagai upah asalkan berpatutan (tidak melebih-lebih) sama seperti seorang amil yang menerima sebahagian daripada zakat. Mohon makluman dan pencerahan. Sekian terima kasih","Jawapan  

Merujuk kepada persoalan tuan, boleh mengambil upah daripada hasil sumbangan tersebut sekadar hajat (keperluan) sahaja. Ia tidak boleh disamakan dengan tugas sebagai Amil. Jika petugas itu memang ada gaji yang dibayar oleh NGO tersebut, maka tidak boleh mengambil upah. Tetapi jika semata-mata tugasnyanya sebagai NGO untuk sumbangan, maka harus mengambil upah tersebut sebagaimana yang disyaratkan. Ia boleh diletakkan dalam bahagian kos pengurusan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2163,"  Soalan

Pertanyaan: Saya nak tanya tentang pandang ulama' , ustaz tentang e-Sukan ( ESports) . Boleh jelaskan? Apa hukum2 terlibat secara langsung? Adakah ia sah dan halal untuk dijadikan satu pekerjaan?","Jawapan  

Merujuk kepada persoalan tuan, fenomena sukan elektronik atau e-sukan merupakan jenis hiburan yang menarik minat golongan remaja di Malaysia dan dilihat semakin berkembang pesat seiring dengan perkembangan teknologi maklumat dan komunikasi (ICT). Malah, arena e-sukan juga dijadikan sebagai kerjaya bagi golongan remaja dan semakin mendapat perhatian banyak pihak termasuk Kementerian Belia dan Sukan yang mengiktirafnya sebagai satu bentuk sukan kompetitif di peringkat global. Ini berikutan kerajaan mahu golongan berkenaan dipupuk dan diberi bimbingan untuk diketengah serta bersaing di peringkat kebangsaan dan antarabangsa. Asal hukum berhibur adalah di haruskan. Ini berpandukan dalam kaedah fiqhiyah: الأصل في الأشياء الإباحة حتى يدل الدليل على التحريم Maksudnya: Hukum asal sesuatu perkara adalah diharuskan, sehingga di datangkan dalil pengharamannya. Namun boleh jatuh haram hukumnya jika seseorang itu berhibur sekiranya membawa kepada perkara berikut: • Hilang fokus terhadap realiti dan masyarakat sekeliling • Gangguan emosi akibat kekalahan • Faktor ketagihan yang melampau • Mengabaikan tanggungjawab terhadap perkara yang diwajibkan • Mendatangkan kemudharatan terhadap tubuh badan dan kesihatan • Menghilangkan akhlak sebagai seorang muslim • Ada unsur perjudian Bagi hukum e-sukan dijadikan sebagai kerjaya hidup adalah harus, selagi mana tiada unsur yang membawa kepada pengharamannya seperti perjudian dan tidak melanggar hukum syarak. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2165,"  Soalan

Soalan: Saya mahu menjadi pereka fashion di luar negara (negara majority nya bukan beragama Islam seperti London). Apakah hukumnya jika saya me-reka baju -baju yang dikhaskan untuk orang bukan beragama Islam, agak tidak menutup aurat , adakah saya berdosa juga kerana berbuat sedemikian","Jawapan  

Merujuk kepada persoalan puan, sebaiknya elakkan dan jauhkan diri daripada perkara yang boleh dianggap bersubahat dalam melakukan maksiat walaupun sekadar pereka fesyen untuk orang bukan Islam. Walaupun sebenarnya orang bukan Islam tidak ditaklifkan untuk menutup aurat, tetapi ia boleh termasuk dalam membantu perkara dosa. Sebagaimana firman Allah SWT : وَلَا تَعَاوَنُوا عَلَى الْإِثْمِ وَالْعُدْوَانِ Maksudnya: “...dan janganlah kamu bertolong-tolongan pada melakukan dosa (maksiat) dan permusuhan. (al-Ma’idah : 2) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2166,"  Soalan

Soalan: Salam ustaz..dulu bekas suami ada beli rumah secara ansuran atas nama sy..lps bercerai dia serahkan rumah tu dan di tanggung sepenuhnya oleh sy..lps beberapa tahun bercerai rumah tu di lelong..soalan sy adakah dia juga berhak menuntut ke atas baki wang lelongan tersebut kerana ianya berlaku selepas beberapa tahun kami bercerai","Jawapan  

Merujuk kepada persoalan puan, jika bekas suami turut membayar ansuran bulanan rumah tersebut, maka beliau boleh menuntutnya sebagai harta sepencarian. Justeru, puan pulangkan semula duit yang disumbangkan oleh bekas suami menggunakan wang lelongan tersebut. Tetapi, jika pada awalnya suami telah berniat untuk menghibahkan sumbangan yang diberi semasa dalam tempoh perkahwinan, maka suami tidak berhak menuntutnya. Justeru, dokumen dan bukti-bukti perlu ada agar perkara ini dapat diselesaikan dengan baik dan berhemah. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2174,"  Soalan

Soalan: Saya ingin bertanya tentang tuntutan wang Kisahnya bermula semasa saya kemalangan dengan orang dihadapan saya. Kereta mereka hanya rosak di bahagian bampa bawah dan pintu bonet. kami berbincang dan telah capai persetujuan untuk buat laporan polis dan orang yang dilanggar claim insuran saya, jadi sepatutnya masalah selesai disitu. Tetapi pihak yang dilanggar tidak membuat claim insuran secara terus kepada pihak insuran kerana dia telah menukar keputusan untuk menggunakan orang tengah (longkai) untuk claim insuran. Saya telah bertanya kepada orang yang mahir, kalau kemalangan, jangan sesekali bagi orang luar/tengah(longkai) yang uruskan kereta, nanti mereka kena kan caj macam macam Jadi, orang yang dilanggar telah telefon saya untuk mengatakan bahawa claim mereka tidak lepas dan terpaksa membayar harga kemalangan RM 4000 dan saya mengsyaki dia telah ditipu lah longkai sebab pada mulanya kami dah bersetuju untuk claim insuran terus mengikut prosedur yang betul, tapi dia telah menukar fikiran untuk ambil longkai.Saya mengsyaki dia telah ditipu oleh longkai tersebut sebab dia tidak mengikut prosedur yang betul untuk claim. Jadi, mereka menuntut kepada saya sedangkan kami dah setuju pada awal untuk claim insuran ikut prosedur. Kalau diikutkan pengetahuan saya, mereka yang salah sebab tak ikut prosedur yang betul. Saya tahu saya yang langgar, tetapi saya telah serahkan 100% kepada insuran. Jadi soalan saya, wajibkah saya membayar juga kepada mereka?","Jawapan  

Merujuk kepada persoalan tuan, perkara ini perlu diselesaikan mengikut undang-undang dan peraturan sedia ada. Kemalangan tersebut hendaklah dilaporkan kepada pihak polis dan urusan pembaikan kereta terlibat diserahkan kepada pihak insuran atau takaful. Melainkan terdapat persetujuan untuk menyelesaikan kes tersebut antara pihak-pihak melibatkan jumlah gantirugi dan sebagainya. Sehubungan itu, tuan tidak wajib membayar sebarang pampasan gantirugi kepada pihak mereka melainkan memang benar pihak insurans atau takaful tidak “cover” jenis kemalangan tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2183,"  Soalan

Soalan: Apakah hukum menganjurkan lelongan atau terlibat dalam bidaan dgn wang ringgit? Adakah ianya dikira sebagai taruhan? Sebagai contoh, sebiji buah durian jenis terbaik dibuka utk bidaan / lelongan dengan nilai bidaan tertentu walaupun tujuannya sebagai salah satu strategi pemasaran","Jawapan  

Merujuk kepada persoalan puan, akad jual beli secara lelong atau membida dalam Islam adalah harus dan sah jika menepati syarat-syarat yang telah ditetapkan. Hadis yang diriwayatkan daripada Anas bin Malik RA, yang bermaksud: ""Rasulullah SAW menjual pelana kuda dan gelas (bekas minuman). Baginda berkata siapakah yang akan membeli pelana dan gelas ini. Maka seseorang lelaki berkata: aku membeli keduanya dengan harga satu dirham. Nabi SAW bersabda: “Siapakah yang ingin membelinya dengan harga lebih satu dirham”? Maka seorang lelaki (lain) memberikan kepada Nabi SAW sebanyak dua dirham dan Nabi menjualkan kedua-duanya kepada lelaki tersebut."" (Riwayat al-Tirmizi) Dalam Islam akad ini disebut sebagai Bai al-Muzayadah iaitu saling naik-menaik. Akad ini diharuskan dengan syarat tidak berlaku dua aktiviti berikut iaitu: 1. An-Najash atau bidaan palsu iaitu seseorang yang tidak berniat untuk membida tetapi kehadirannya hanya bertindak untuk membuatkan harga bidaan menjadi tinggi. 2. Membida jual beli orang lain, iaitu bermaksud semasa urusniaga lelong dijalankan terdapat orang ketiga berkata : “Batalkan jual beli ini (membida) dan saya akan dapatkan kamu dengan barangan yang sama harga dan berkualiti lebih baik”. Kedua-dua aktiviti yang ditegah ini adalah perbuatan yang akan memanipulasi harga lelongan sama ada menjadi terlalu tinggi atau menjadi terlalu rendah. Pastinya ini akan menzalimi penjual/ pembeli kerana terdapat unsur menipu. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2187,"  Soalan

Soalan: Assalamualaikum Ustaz/Ustazah/Tuan/Puan, Saya ingin bertanya berkenaan adakah boleh jika kita melakukan seperti perkara di bawah ini, untuk tujuan sama ada untuk mendapatkan kepercayaan bakal pembeli (prospek), atau untuk meningkatkan marketing bisnes kita. 1)Swap Like - di mana sekumpulan pengguna Instagram melakukan aktiviti, bertukar-tukar jumlah 'like' yang sama, bagi menaikkan kepercayaan prospek bila 'post' itu mendapat sambutan. Dan secara tak langsung, itu jadi marketing percuma bila, ada di antara pengguna Instagram yang turut serta dalam aktiviti itu, tertarik dengan post kita itu dan membeli barang dengan kita. 2) Beli Followers/Likes/Retweet -ada server yang boleh digunakan untuk meningkatkan jumlah followers social media. Begitu juga dengan Likes/Retweet/Subscribers. Tujuan pembelian adalah untuk menampakkan sesebuah akaun itu 'trusted'. Sebab jika followers sikit, walaupun kita jujur menjual sesuatu barangan, prospek pasti akan ragu-ragu sama ada kita ni boleh dipercayai atau tidak. Kalau tak beli servis begitu, contoh nak follow orang secara manual, orang pun taknak follow balik kalau tengok followers kita sikit je. 3)Membeli Akaun Media Social Orang Lain -dimana orang yang baru ingin memulakan perniagaan secara atas talian di media sosial, akan membeli akaun media sosial yang sedia ada ramai followers dari pengguna yang sudah bersetuju untuk menjual akaun media sosial miliknya, dengan harga yang telah dipersetujui oleh pembeli dan penjual. Ini kerana, jika kita baru-baru nak mula berniaga atas talian di media sosial, dan kita membuka akaun instagram contohnya, nak naikkan followers tu sangat la susah jika bermula dari bawah. Mungkin mengambil masa yang sangat lama untuk mendapat ribuan followers sedangkan akaun pesaing kita memang sudah sedia ada ribuan followers. Harap Ustaz/Ustazah/Tuan/Puan dapat memberikan jawapan kerana pada zaman yang memang berjual beli di atas talian terutamanya di media sosial, perkara-perkara yang saya sebutkan di atas ini memang ramai yang buat. Perkara di atas dilakukan di atas sebab manusia ni apa yang dilihat, itu yang dipercayai. Zaman sekarang, susah sekali menggunakan hati nurani untuk menilai sesuatu disebabkan banyak penipuan yang mungkin boleh berlaku di atas talian, memaksa pengguna untuk mengambil inisiatif mempercaya akaun media sosial yang tampak lebih ramai pengikut(followers)/likes/retweet/subscribers. Jawapan dari pihak Ustaz/Ustazah/Tuan/Puan amat saya hargai. Saya akhiri dengan ucapan terima kasih atas masa yang diberikan untuk membaca dan membalas persoalan saya ini.","Jawapan  

Merujuk kepada persoalan puan; 1. Hukum asal meggunakan media sosial sebagai platform perniagaan adalah harus selagimana segala hukum hakam berkaitan urusniaga jual beli tersebut tidak bertentangan dengan hukum syarak. 2. Secara umumnya bertukar like secara suka sama suka tanpa paksaan atau ugutan tidaklah menjadi kesalahan. Namun perlu dilihat kepada content atau iklan yang diberikan like. Sekiranya tiada unsur maksiat pada content atau iklan maka hukumnya adalah harus. Namun jika content atau iklan mempunyai unsur maksiat maka ia boleh menyebabkan pemberi like serta semua yang terlibat mempromosikan maksiat tersebut mendapat dosa. 3. Membeli follower, like dan retweet jika diibarat seperti membeli testimoni atau membayar seseorang untuk memberikan testimoni yang baik atau untuk membuatkan sesuatu iklan itu ‘nampak’ baik maka ia tidak diharuskan kerana terdapat unsur penipuan atau manipulasi yang amat dilarang oleh Rasulullah SAW sebagaimana hadis yang diriwayatkan dari Abu Hurairah RA, bahawa Rasulullah SAW melewati seorang lelaki yang sedang menjual makanan, lalu baginda bertanya: كَيْفَ تَبِيعُ فَأَخْبَرَهُ فَأُوحِيَ إِلَيْهِ أَدْخِلْ يَدَكَ فِيهِ فَأَدْخَلَ يَدَهُ فَإِذَا هُوَ مَبْلُولٌ فَقَالَ رَسُولُ اللَّهِ صَلَّى اللَّهُ عَلَيْهِ وَسَلَّمَ لَيْسَ مِنَّا مَنْ غَشَّ Maksudnya ; ""Bagaimana cara kamu menjualnya?"" Maka lelaki itupun memberitahu kepada Rasulullah SAW. Kemudian turunlah wahyu kepada Rasulullah, ""Masukkan tanganmu ke dalam jualannya!"" Maka Rasulullah SAW memasukkan tangannya, dan ternyata ia basah. Kemudian Rasulullah SAW bersabda, ""Barangsiapa yang menipu kami maka ia bukan dari golongan kami."" (Riwayat Abu Daud) Hadis di atas menunjukkan terdapat niat untuk menipu pelanggan iaitu dengan menyembunyikan makanan yang tidak elok di sebelah bawah dan makanan yang elok diletakkan di sebelah atas. Oleh itu, apa-apa perkara yang cenderung untuk berlaku penipuan atau manipulasi untuk mendapatkan keuntungan maka ianya wajib dielakkan. 4. Membeli akaun media sosial individu lain yang lebih ramai pengikut (follower) sama hukumnya dengan membeli follower, like dan retweet. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2194,"  Soalan

Soalan: Assalamualaikum,saya nk tahu hukum bermain kutu duit,ada yg kata haram dan ada yang.kata harus dengan akad ibarat hutang dan membayar hutang...saya harap sangat dapat pencerahan sejelasnya ...terima kasih..","Jawapan  

Merujuk kepada persoalan saudara, main kutu ini adalah harus. Oleh kerana wang yang disimpan adalah wang kita sendiri dan tiada sebarang penambahan yang dibuat terhadap wang tersebut. Oleh itu faedah daripada bermain kutu ini, hanyalah sesuai bagi mereka yang ‘sukar’ untuk menyimpan/menabung, dan juga membantu golongan yang memerlukan dengan memberikan mereka pinjaman tanpa faedah. Dan wanita hari ini juga kreatif dengan menggantikan wang tersebut dengan barangan lain seperti pinggan mangkuk, barangan elektrik dan lain-lain. Walaupun harus hukumnya, namun perlulah ada garis panduan yang ditetapkan dalam permaianan kutu ini seperti nilai yang sama, perjanjian yang jelas dan juga bermain dengan orang yang dikenali untuk mengelakkan penipuan dan lain-lain. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2198,"  Soalan

Soalan: Saya pernah membeli dapur gas jenama singer melalui seorang ajen sekitar tahun 1980an. Saya baru teringat kemungkinan besar bayaran belum selesai. Saya pergi kekedai singer utk semakan tapi tiada rekod. Ejen tersebut telah meninggal. Bagaimana cara saya nak selesaikan hutang tersebut?","Jawapan  

Merujuk kepada persoalan tuan, situasi tersebut hanyalah kemungkinan. Dan tiada rekod hutang di kedai tersebut. Jika tuan benar-benar yakin bayar sahaja di kedai jika mereka menerimanya. Jika tidak, gunakanlah wang tersebut untuk bersedekah pada mana-mana institusi atau serahkan kepada Baitulmal untuk kegunaan umum masyarakat. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2201,"  Soalan

Assalamualaikum wbt. Saya nak bertanya, bolehkah sebagai orang Islam bekerja dengan orang bukan Islam dalam syarikat pinjaman wang berlesen, yang mana sedia maklum terdapat riba dan faedah yang berlebihan dalam syarikat tersebut? Terima kasih.","Jawapan  

Merujuk kepada persoalan puan, bekerja dengan orang bukan Islam di syarikat pinjaman wang berlesen tersebut adalah haram. Lebih-lebih lagi puan telah sedia maklum bahawa syarikat pinjaman tersebut mengamalkan riba’ yang dilarang dalam Islam. Firman Allah SWT: وَأَحَلَّ اللَّـهُ الْبَيْعَ وَحَرَّمَ الرِّبَا Maksudnya: “Allah telah menghalalkan berjual-beli (berniaga) dan mengharamkan riba.” (al-Baqarah : 275) Kerana bekerja di situ dianggap membantu perkara dosa. Firman Allah SWT ; وَلَا تَعَاوَنُوا۟ عَلَى ٱلْإِثْمِ وَٱلْعُدْوَٰنِ ۚ وَٱتَّقُوا۟ ٱللَّهَ ۖ “Dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya).” (al-Maaidah : 2) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2203,"  Soalan

Assalamualaikum wbt, Kira-kira 20 tahun lalu, saya menyambung pelajaran diluar negeri. Ketika kembali ke tanah air, saya tidak tutup akaun bank disana dan ada mempunyai hutang credit card dalam RM1,500 (tukaran wang ketika itu). Pada mulanya, saya bayar dari Malaysia tetapi kemudian terlupa. Sekarang, bila saya sedar kesilapan, saya mahu menjelaskan hutang tersebut. Saya cuba menghubungi bank tersebut andainya ia masih menyimpan rekod saya. Malangnya, bank tersebut telah diambil alih oleh sebuah bank lain dan beberapa email saya kepada bank itu tidak mendapat layanan. Soalan saya, apa perlu saya buat yang saya menjelaskan hutang-hutang tersebut.","Jawapan  

Merujuk kepada persoalan saudara, oleh kerana saudara telah berusaha semampu yang boleh, dan bank yang baru juga tidak memberi maklumbalas, maka duit hutang tersebut hendaklah diserahkan ke Baitulmal, Majlis Agama Islam Selangor atau cawangannya yang berhampiran tempat tinggal, kerana dianggap tiada pemilik. Mudah-mudahan Allah memberi pertolongan kepada saudara, sebagaimana hadith yang diriwayatkan daripada 'Abdullah bin Ja'far dia berkata, bahawa Rasulullah SAW bersabda yang bermaksud : “Sesungguhnya Allah sentiasa bersama (memberi pertolongan pada) orang yang berhutang (yang ingin melunasi hutangnya), sehingga dia membayar hutangnya, selama hutang tersebut bukanlah sesuatu yang dibenci oleh Allah” (Riwayat Ibnu Majah) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2207,"  Soalan

Assalamualaikum wbt. Saya nak bertanya pasal hutang-hutang arwah adik saya. Arwah ada meninggalkan sejumlah wang yang agak besar. Wang tersebut telah diberikan kepada ayah dan ibu kami atas persetujuan ketiga-tiga adik beradik tanpa minta 1 sen pun. Tapi yang menyedihkan ibu saya telah membelanjakan wang tersebut sewenang-wenangnya. Untuk pengetahuan, arwah meninggalkan hutang, kereta dan bil-bil yang lain. Kami ada beberapa kali mengingatkan ayah dan ibu untuk melangsaikan hutang-hutang tersebut, malangnya tidak dipedulikan. Bagaimana kami sebagai adik beradik dapat membantu? Kami sedih mengenangkan hutang-hutang arwah yang masih belum dilangsaikan.","Jawapan  

Merujuk kepada persoalan saudari, apabila berlakunya kematian ahli keluarga, warisnya hendaklah menguruskan hutang-hutangnya terlebih dahulu sebelum ia difaraidkan. Ini kerana ada hak-hak orang lain yang mesti dilunaskan. Kemudian uruskan pula badal haji (jika belum menunaikan haji sekiranya telah wajib sebelum meninggal), fidyah/ kaffarah/ nazar/ wasiat (jika ada). Selepas semuanya selesai, barulah boleh difaraidkan kepada waris. Jika ibu dan bapa tidak mempedulikan perkara ini, saudari boleh pakat bersama adik-beradik selaku warisnya untuk melangsaikan hutang tersebut menggunakan wang yang lain secara kongsi. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2208,"  Soalan

Apakah hukum seseorang berniaga alat solek wanita, setiap wanita akan bersolek serta berhias apabila keluar rumah.","Jawapan  

Merujuk kepada persoalan tuan, harus hukumnya berniaga alat solek wanita. Adalah tidak menjadi tanggungan penjual jika wanita bersolek/ berhias apabila keluar rumah. Firman Allah SWT : Maksudnya : “Dan tiadalah (kejahatan) yang diusahakan oleh tiap-tiap seorang melainkan orang itulah sahaja yang menanggung dosanya; dan seseorang yang boleh memikul tidak akan memikul dosa perbuatan orang lain (bahkan dosa usahanya sahaja)” (al-An’am : 164) Ada juga wanita yang gunakan untuk berhias kepada suaminya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2215,"  Soalan

Tajuk Ibadah Korban Suami Isteri. Bolehkan sesorang itu atau suami meminjam duit kepada sesorang (isteri) untuk menunaikan ibadah korban dan berjanji akan menggantikan nya semula. Adakah tempoh masa untuk membayar semula duit yang dipinjam itu atau bila-bila masa atau tiada tempoh.","Jawapan  

Merujuk kepada persoalan puan, hukum melaksanakan ibadah korban dengan menggunakan duit(pinjam) adalah diharuskan. Namun begitu, pelaksanaan ibadah korban dengan cara ini mestilah mematuhi beberapa syarat yang telah ditetapkan seperti berikut: 1. Wajib bagi si penghutang untuk dapat membayar kembali wang/duit yang telah dipinjaminya dengan kadar yang segera dan tidak bertangguh-tangguh bahkan yang lebih teruk lagi tidak membayar duit yang dihutang kerana hal ini boleh jatuh kepada hukum haram. 2. Peminjam mempunyai pendapatan yang tidak hanya menyara dirinya tetapi juga lepas untuk menyara orang yang berada dibawah tanggungannya dan dalam pada masa yang sama memiliki lebihan wang kerana ini dapat menunjukkan bahawa dia berkemampuan untuk melaksanakan ibadah korban. Kemampuan merupakan salah satu syarat yang mesti dipenuhi bagi sesiapa yang ingin menunaikan ibadah korban. Oleh itu, bagi sesiapa yang tidak berkemampuan maka gugurlah tuntutan ibadah ini ke atasnya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2221,"  Soalan

Setiap bulan saya ada buat potongan khairat bapa mertua saya di institusi tempat kerja saya, setelah bapa mertua meninggal dunia, duit tersebut ada di simpan saya kerana kos urusan semua telah di uruskan oleh pihak masjid disebabkan bapa mertua saya juga ada membuat potongan. Soalan saya seperti berikut:- a) boleh ke duit tersebut saya simpan dan gunakan untuk diri saya dan keluarga memandangkan saya yang membuat potongan, jika hutang bapa mertua saya tiada. b) adakah duit tersebut perlu diserahkan kepada ibu mertua saya.","Jawapan  

Merujuk kepada persoalan puan, wang khairat kematian pada asalnya adalah untuk tujuan membiayai perbelanjaan pengurusan pengebumian jenazah pencarum atau penamanya. Apabila tidak digunakan atau mempunyai kelebihan, ia boleh digunakan oleh ahli warisnya, termasuk puan sebagai pembiaya. Bagaimanapun, ada baiknya jika dimaklumkan kepada ahli waris yang lain termasuk ibu mertua puan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2254,"  Soalan

Soalan: Salam... Saya nak tanya.. Macam mana nak jelaskan baki hutang Pembelian emas yang berbaki sekitar rm 400...kejadian berlaku pada 1997 di mana berlaku banjir teruk dan segala dokument termasuk nombor telefon Hilang... Sehingga kini tidak dapat berhubung dengan penjual tersebut ( ejen jual emas dari rumah) ... Mohon pencerahan... Apa perlu saya buat dgn baki hutang tersebut. Terima kasih","Jawapan  

Merujuk kepada persoalan puan, antara cara yang boleh dilakukan ialah dengan membuat hebahan di media sosial mencari penjual tersebut atau warisnya. Jika dalam tempoh tertentu tidak dijumpai, bolehlah sedekahkan wang tersebut ke mana-mana institusi. Namun, sekiranya beliau atau warisnya datang menuntut, puan tetap wajib membayarnya semula. Hadith yang diriwayatkan daripada Abu Hurairah RA bahawa Rasulullah SAW bersabda yang bermaksud ; “Jiwa orang mukmin akan tergantung dengan hutangnya sehinggalah dia menjelaskan hutangnya”. (Riwayat at-Tirmizi) Bagaimanapun, dalam situasi sekarang, puan perlu lebih berhati-hati, ditakuti diambil kesempatan oleh orang yang tidak bertanggungjawab yang menyebabkan puan terbeban dengan sesuatu yang tidak pasti serta diluar kemampuan. Oleh itu, pastikan yang menuntut mesti mempunyai bukti yang menunjukkan puan berhutang dengannya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2257,"  Soalan

Soalan: assalamualaikum , saya bekerja di syarikat pinjaman berlesen dan setiap pelanggan yang lulus membuat pinjaman dengan syarikat saya , saya akan mendapat komisen sebanyak 5-6% . setelah beberapa bulan saya bekerja saya menyedari bahawa pekerjaan saya mempunyai unsur riba. perlukah saya memulangkan komisen tersebut kepada pelanggan saya atau ada cara lain ?","Jawapan  

Merujuk kepada persoalan saudari, sekiranya syarikat tersebut menggunapakai sistem konvensional, maka komisen yang diterima adalah daripada wang yang tidak patuh syarak. Apa-apa yang yang diterima daripada hasil yang tidak patuh syarak hendaklah diserahkan kepada pihak Baitulmal. والله أعلم بالصواب Sekian, terima kasih"
https://emusykil.muftiselangor.gov.my/index.php/site/jawapan?id=2268,"  Soalan

Soalan: Salam ustaz, apakah hukum menjual software crack seperti ( adobe, windows crack, dan lain2) ? Dan apakah hukum mengunakan software crack? Jika haram, menjual software crack, macam mana nak bersihkan harta yang diperoleh daripada hasil jualan software crack?","Jawapan  

Merujuk kepada persoalan saudara, hukum menjual dan menggunakan software crack adalah haram dan berdosa. Hal ini kerana, mengambil hak cipta orang lain tanpa meminta izin daripada tuannya boleh membawa kepada kezaliman mengambil hak orang lain. Firman Allah Taala: “Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu, dan janganlah kamu berbunuh-bunuhan sesama sendiri. Sesungguhnya Allah sentiasa Mengasihani kamu.” Dan sesiapa berbuat demikian dengan menceroboh dan aniaya, maka kami akan masukkan dia ke dalam api neraka, dan balasan yang sedemikian itu adalah mudah bagi Allah, (tidak ada sesiapapun yang dapat menghalangnya) (an-Nisa : 29-30) Cara untuk membersihkan harta hasil daripada jualan software crack adalah dengan menyerahkan kepada Baitulmal, Majlis Agama Islam Selangor. Serahan wang boleh dibuat secara tunai atau cek di kaunter Baitulmal ibu pejabat atau pejabat-pejabat agama Islam daerah dalam negeri Selangor atau didepositkan ke akaun Bank Islam Malaysia Berhad, no. akaun 12-038-01-009567-6 atau cek atas nama “Majlis Agama Islam Selangor” atau pindahan wang melalui sistem e-MAIS di http://fpx.mais.gov.my/epay/syubhah.php والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2271,"  Soalan

Soalan: *Salam.soalan sy mengenai pembahagian harta yg di tinggal kan si mati. Sebelum itu, sy cerita kan serba sedikit situasi yg sy hadapi. Ayah sy baru saja meninggal dan arwah ada simpanan dalam bank sebelum ni . Selepas arwah meninggal, abg2 sy minta persetujuan utk mengeluar kan wang simpanan arwah dgn alasan ingin melangsaikan segala hutang nya jika ada. Jadi kami semua sign tanda setuju utk keluarkan wang simpanan arwah .akan tetapi, sampai sekarang sy masih tidak diberitahu langsung mengenai wang @ maklumat mengenai hutang2 jelas kan. Soalan sy, bagaimanakah yg seharusnya yg perlu di lakukan oleh waris mengenai wang simpanan arwah ? Dan boleh ke waris ( abg ) menggunakan wang arwah selain drpd mbayar hutang dan sebagainya tanpa persetujuan @ memaklum kan pada waris2 yg lain ?? Mohon penjelasan mengenai situasi ini . Sekian sahaja .- Terimakasih","Jawapan  

Merujuk kepada persoalan tuan, apabila berlaku kematian, adalah menjadi tanggungjawab waris yang hidup untuk menguruskan segala harta peninggalan si mati mengikut hukum syarak iaitu: 1. Membayar segala hutang si mati menggunakan harta peninggalan simati. 2. Melaksanakan segala wasiat si mati berkaitan hartanya (tidak melebihi 1/3). 3. Lebihan dari kedua perkara tersebut wajib difaraidkan mengikut pembahagian yang telah ditetapkan di dalam Islam. Tanah yang ditinggalkan oleh si mati adalah menjadi milik setiap ahli waris yang berhak mewarisi mengikut hukum syarak, tanah itu juga bukanlah milik penama di atas geran kerana penama hanya pemegang amanah. Oleh itu, sebarang hasil yang datang dari tanah tersebut perlu dibahagikan kepada setiap waris yang berhak mendapat bahagiannya sebagai ahli waris. Dan wajib zakat seandainya memenuhi syarat. Begitulah juga wang simpanan yang ditinggalkan oleh arwah bapa, wang tersebut wajib dibahagikan mengikut hukum faraid sebagaimana yang telah disyariatkan di dalam Islam, jika semua ahli waris bersetuju, maka wang tersebut bolehlah dibahagikan sama rata di antara ahli waris. Bagi mengelakkan masalah menjadi semakin rumit semua harta peninggalan si mati mestilah dibahagikan mengikut kiraan faraid secepat mungkin, boleh rujuk ke Baitulmal Majlis Agama Islam Negeri untuk maklumat lanjut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2275,"  Soalan

Soalan: Assalamualaikum,saya ingin bertanya apakah hukum bekerja di syarikat A yang menjual servis pembungkusan/pembungkusan semula(repackaging)/testing kepada syarikat yang lain (B). Syarikat B menjual produk itu kepada pelbagai syarikat networking yang lain , salah satunya mungkin laman web lucah. Namun , pengetahuan terhadap maklumat pelanggan syarikat B ialah terbatas dan pekerja syarikat A tiada maklumat mengenainya (cuma dari sembang-sembang rakan sekerja saya mendapat tahu salah satu pelanggan akhir syarikat B ialah salah sebuah laman web lucah). Apakah hukum saya bekerja sekarang? Adakah punca rezeki saya halal?","Jawapan  

Merujuk kepada persoalan puan, pekerjaan dan pendapatan puan bekerja di Syarikat A adalah halal, kerana produk yang dibekalkan itu adalah halal. Justeru, pekerjaan tersebut tiada kaitan dengan urusan yang dilakukan oleh Syarikat B, kecualilah Syarikat A membekalkan servis yang jelas haram dan turut membantu dalam perkara-perkara yang maksiat. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2284,"  Soalan

Soalan: Datuk saya telah tinggal diatas tanah kerajaan dari tahun 1960-1995. Sehingga datuk saya meninggal dunia, geran tidak dapat dimiliki. Setelah itu, 1998 emak saya duduk diatas tanah kerajaan tersebut (atas tanah kerajaan yg datuk saya duduk sebelum itu). Pada 2006 emak saya mendapat geran anugerah kerajaan neg selangor atas tanah tersebut. Isu yang berlaku, adik beradik emak saya telah menuntut hak faraid ke atas tanah tersebut. sedangkan emak saya masih hidup. Adik beradik emak menganggap bahawa tanah tersebut adalah hak datuk saya kerana datuk yang membuka tanah tersebut. Adakah emak saya perlu menyerahkan tanah tersebut utk difaraidkan?","Jawapan  

Merujuk kepada persoalan saudara, tanah tersebut telah diusahakan atau diteroka oleh datuk saudara dan beliau telah tinggal di tanah tersebut sehingga akhir hayatnya. Seterusnya diduduki oleh emak saudara dan telah memperolehi geran tanah. Pemilikan tanah adalah berdasarkan hasil usaha datuk yang telah meneroka dan membangunkan tanah pada awalnya. Dalam hal ini, Islam mengiktiraf mereka yang meneroka tanah terbiar atau dipanggil ihya’ al- mawat dan diperakukan oleh pemerintah melalui pemberian geran pemilikan walaupun geran tersebut diberikan atas nama salah seorang waris. Justeru, penama adalah pemegang amanah terhadap harta tersebut. Sebagaimana hadith yang diriwayatkan daripada Aisyah RA, bahawa Rasulullah SAW bersabda yang bermaksud : “Sesiapa yang meneroka sebidang tanah yang tidak dimiliki seseorang, maka dia berhak ke atas tanah itu.” (Riwayat an-Nasaie) Justeru, tanah tersebut adalah milik datuk dan hendaklah difaraidkan kepada ahli waris. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2287,"  Soalan

Soalan: Assalamualaikum.boleh saya tahu status ASB?surat terdahulu 11Mei 2017 menyatakan untuk buat semakan selepas 3 tahun dan sekurang-kurangnya peratusan pelaburan patuh syariah melebihi 75%.sekian, terima kasih.","Jawapan  

Merujuk kepada persoalan saudara, keputusan pelaburan Permodalan Nasional Berhad masih kekal sepertimana keputusan Mesyuarat Jawatankuasa Fatwa Negeri Selangor kali ke-3/2017 yang bersidang pada 27 April 2017 iaitu: i. Hukum pelaburan Permodalan Nasional berhad (PNB) dalam Amanah Saham Nasional Berhad (ASNB) adalah harus kerana peratusan pelaburan dalam syarikat patuh syarak telah melepasi 66% mengikut piawaian Suruhanjaya Sekuriti. Pengharusan ini berdasarkan kaedah fiqhiyyah iaitu الحكم يدور مع علته وجودا وعدما ertinya “Hukum Berubah menurut Perubahan ‘llah (sebab)”. ii. PNB hendaklah meneruskan usaha-usaha penambahbaikan bagi memastikan pelaburan tersebut menepati syarak sepenuhnya; dan iii. Keharusan hukum pelaburan ini akan dikaji semula selepas 3 tahun dan sekurang-kurangnya peratusan pelaburan patuh syarak melebihi 75%. Sebarang perubahan berkenaan dengan status pelaburan ini akan dimaklumkan kepada umum dari semasa ke semasa. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2291,"  Soalan

Soalan: Salam ustaz, saya nak tanya hukum memelihara ular dan hukum urusan jual beli ular.","Jawapan  

Merujuk kepada persoalan tuan, hukum memelihara ular adalah haram, kerana ular adalah binatang yang merbahaya dan boleh mendatangkan kemudharatan kepada manusia. Ular adalah haiwan yang dibenarkan untuk dibunuh sekirannya ia mengancam nyawa manusia. Dari A’isyah RA, bahawa Rasulullah SAW bersabda yang bermaksud: “Lima haiwan memudharatkan dan boleh dibunuh di tanah haram iaitu: Ular, burung gagak, tikus, anjing gila atau ganas, dan helang. (Riwayat Muslim) Hukum jual beli ular adalah tidak sah kerana ular adalah haiwan yang tiada manfaat atau kebaikan bahkan boleh mendatangkan kemudharatan kepada manusia. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2299,"  Soalan

Soalan: Assalammualaikum, Saya ingin bertanya tentang hukum di dalam perniagaan atau bermain FOREX? Sama ada trade sendiri atau laburkan dekat broker FOREX? Trade sendiri pula bergantung dari signal2 yg diberi oleh broker. Laburkan dekat broker pula, mereka yg akan trade kan utk kita? Boleh beri penjelasan yg lebit detail. Terima kasih","Jawapan  

Merujuk kepada persoalan saudara, Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012 telah membincangkan Hukum Perdagangan Pertukaran Matawang Asing oleh Individu Secara Lani (Individual Spot Forex) Melalui Platfom Elektronik. Muzakarah telah membuat keputusan seperti berikut: Setelah mendengar taklimat dan penjelasan pakar daripada Akademi Penyelidikan Syariah Antarabangsa Dalam Kewangan Islam (ISRA) serta meneliti keterangan, hujah-hujah dan pandangan yang dikemukakan, Muzakarah menegaskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik adalah melibatkan item ribawi (iatu mata wang) dan dari sudut fiqhiyyah ia tertakluk di bawah hukum Bay al-Sarf yang perlu dipatuhi syarat-syarat umum jual beli dan syarat-syarat khusus bagi Bay al-Sarf seperti berikut: Syarat-syarat umum jual beli: 1. Pihak yang berakad mestilah mempunyai kelayakan melakukan kontrak (Ahliyyah al-Ta’aqud); 2. Harga belian hendaklah diketahui dengan jelas oleh kedua-dua pihak yang berakad; 3. Item belian hendaklah suatu yang wujud dan dimiliki sepenuhnya oleh pihak yang menjual serta boleh diserahkan kepada pembeli; 4. Sighah akad hendaklah menunjukkan keredhaan kedua-dua pihak, tidak ada unsur penempohan dan sighah ijab dan qabul mestilah bersepadanan dan menepati antara satu sama lain dari sudut ciri-ciri dan kadarnya. Syarat-syarat khusus Bay al-Sarf: 1. Berlaku taqabbudh (penyerahan) antara kedua-dua item yang terlibat dalam platform forex sebelum kedua-dua pihak yang menjalankan transaksi berpisah daripada majlis akad; 2. Jual beli matawang hendaklah dijalankan secara lani dan tidak boleh berlaku sebarang penangguhan; dan 3. Akad jual beli al-sarf mesti bebas daripada khiyar al-Syart. Selain memenuhi syarat-syarat tersebut, Muzakarah juga menegaskan bahawa operasi perdagangan pertukaran mata wang asing (forex) hendaklah bebas daripada sebarang unsur riba, elemen al-Salaf wa al-Bay(pemberian hutang dengan syarat dilakukan transaksi jual beli), unsur perjudian, gharar yang berlebihan dan kezaliman atau eksploitasi. Berdasarkan kajian terperinci yang telah dilakukan, Muzakarah mendapati bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik mengandungi unsur-unsur seperti riba melalui pengenaan rollover interest, pensyaratan jual beli dalam pemberian hutang melalui leverage, qabd yang tidak jelas ketika transaksi pertukaran, penjualan mata wang yang tiada dalam pegangan dan spekulasi yang melibatkan perjudian. Selain itu ianya juga tidak sah dari sisi undang-undang Kerajaan Malaysia. Sehubungan itu, Muzakarah bersetuju memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara. Selaras dengan itu, umat Islam adalah dilarang daripada melibatkan diri dalam perdagangan mata wang seumpama ini. Muzakarah juga menegaskan bahawa keputusan yang diputuskan ini tidak terpakai ke atas urus niaga pertukaran mata wang asing menerusi kaunter di pengurup wang berlesen dan urus niaga pertukaran mata wang asing yang dikendalikan oleh institusi-institusi kewangan yang dilesenkan di bawah undang-undang Malaysia. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2303,"  Soalan

Soalan: assalamualaikum..saya ada kemusykilan berkenaan kwsp..saya ada buat pengeluaran kwsp..tp kwsp saya bkn kwsp syariah..saya ingin membuat penyucian dividen tetapi saya x tau brapa dividen yg saya dpt dr tahun 2012 sehingga 2018..di dalam website mereka hanya ad tahun 2019 dan 2020..jd apa yg perlu saya buat? soalan saya yg seterusnya..perlukah saya membuat penyucian dividen kwsp itu sekiranya saya membuat pembayaran zakat kwsp?","Jawapan  

Merujuk kepada persoalan tuan, 1. Tuan boleh membuat semakan bagi menentukan jumlah dividen bermula pada tahun 2012 – 2018 di Pejabat KWSP yang berhampiran tempat tinggal. 2. Pencarum KWSP digalakkan mengeluarkan zakat sejurus menerima atau mengeluarkan wang KWSP tersebut jika cukup nisabnya tanpa menunggu haul setahun. Rujukan fatwa : https://www.muftiselangor.gov.my/fatwa-personalisation/fatwa-tahunan/pewartaan/2005-2009/172-bayaran-zakat-kumpulan-wang-simpanan-pekerja-kwsp-sejurus-pengeluaran-satu-alternatif Penyucian wajib dilakukan selepas ada pilihan syariah jika masih belum bertukar. Adapun, sebelum ada pilihan syariah maka tidak wajib buat penyucian. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2304,"  Soalan

Soalan: Hai ustaz. Saya nak tanya. Saya pernah jual bahan bacaan ebook tapi jalan cerita nya bukan datang daripada saya. Ianya milik orang lain. Jadi dalam kes ini, ia dikira sebagai plagiat. Saya jual dan dapat hasil. Jadi, suatu hari, pemilik sebenar bahan bacaan tersebut menegur saya tentang penjualan tersebut kerana kalau ikutkan hasil daripada jualan saya itu merupakan hasil yang tidak halal. Jadi, saya memohon maaf kepada pemilik tersebut dan dia memaafkan perbuatan saya. Jadi, apakah yang patut saya buat dengan hasil penjualan tersebut?","Jawapan  

Merujuk kepada persoalan puan, secara umumnya, Islam amat mengiktiraf hak milik peribadi dan menghargai pemiliknya, selama mana harta itu diperoleh dengan cara yang dibenarkan oleh Syarak. Islam pada masa yang sama memberi amaran keras dengan menjanjikan azab yang pedih kepada sesiapa juga yang menzalimi hak orang lain. Firman Allah SWT yang bermaksud: “Hai orang-orang yang beriman, janganlah kamu saling memakan harta sesamamu dengan jalan yang batil, kecuali dengan jalan perniagaan yang berlaku dengan suka sama-suka di antara kamu. dan janganlah kamu membunuh dirimu; Sesungguhnya Allah adalah Maha Penyayang kepadamu. Dan barangsiapa berbuat demikian dengan melanggar hak dan aniaya, Maka kami kelak akan memasukkannya ke dalam neraka. yang demikian itu adalah mudah bagi Allah”. (an-Nisa’: 29-30) Justeru, hasil penjualan tersebut perlu dipulangkan, melainkan tuannya kata halal. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2305,"  Soalan

Assalamualaikum warahmatullahi wabarakatuh. Saya sering mengalami masalah yakin kenajisan sesuatu kemudian ragu-ragu apakah sesuatu itu bernajis. Contohnya, pada satu masa saya yakin satu tempat di rumah saya itu bernajis, kemudian setelah beberapa jam, saya terlupa, apakah perkara yang menyebabkan tempat itu jadi bernajis. Saya jadi ragu-ragu apakah benar tempat itu benar-benar bernajis atau cuma waswas saya sahaja. Apakah tempat ini boleh dianggap tidak najis karena saya tidak ingat penyebab yang menjadikan ia bernajis?","Jawapan  

Merujuk kepada persoalan saudara, apa yang saudara alami pada ketika itu adalah was-was yang datangnya daripada gangguan syaitan. Oleh itu, dalam ikhtiar untuk menghilangkan perasaan was-was berkaitan kenajisan seperti yang dinyatakan, maka saudara perlu mengembalikan setiap perkara itu pada asalnya iaitu :  Asal lantai tersebut adalah suci dan kesucian lantai tersebut tidak sedikit pun terjejas dengan keraguan saudara tentang kenajisannya. Kesimpulannya, hukum kenajisan sesuatu perkara perlu didasari atas keyakinan bahawa berlaku perkara yang jelas tanpa ada rasa was-was atau syak. Jika tiada keyakinan yang jitu, maka berbaliklah kepada hukum asal sesuatu perkara itu. Dalam konteks masalah saudara, berbaliklah kepada hukum asal lantai itu adalah bersih dan suci. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2311,"  Soalan

Soalan: Assalam ustaz. Saya nak bertanya tentang hukum faraid. Makcik saya meninggal dunia. Dia tak berkhawin lg. Takda suami dan anak. Soalan saya siapa ka yg layak dapat harta makcik saya ? Ayah hidup lg. Cuma Mak je da meninggal. Dan ada adik beradik kandung dan adik beradik tiri lain bapa. Makcik saya tu kira yg tertua dalam adik beradik. Sbb pcik saya yg paling tua dalam adik beradik dorang da meninggal. Mohon penjelasan ustaz. Syukran","Jawapan  

Merujuk kepada persoalan saudara, pembahagian faraid makcik hendaklah diwariskan kepada ahli waris terdekat yang masih hidup iaitu ayahnya dan adik beradik seibu sebapa dan adik-beradik seibu. Oleh kerana arwah mempunyai bapa, maka bahagian bapanya ialah 1/6. Firman Allah SWT yang bermaksud; “Kalau pula si mati itu mempunyai beberapa orang saudara (adik-beradik), maka bahagian ibunya ialah satu perenam. (Pembahagian itu) ialah sesudah diselesaikan wasiat yang telah diwasiatkan oleh si mati, dan sesudah dibayarkan hutangnya”. (an-Nisa’ : 11) Adapun, jika al-marhumah tidak mempunyai bapa dan tidak mempunyai anak, tetapi mempunyai adik-beradik lelaki dan perempuan seibu, maka bahagian mereka 1/6 setiap seorang. Tetapi, jika adik-beradik seibu itu lebih dari seorang, maka bahagian mereka 1/3. Ini berdasarkan kepada firman Allah SWT yang bermaksud : Dan jika si mati yang diwarisi itu, lelaki atau perempuan, yang tidak meninggalkan anak atau bapa, dan ada meninggalkan seorang saudara lelaki (seibu) atau saudara perempuan (seibu) maka bagi tiap-tiap seorang dari keduanya ialah satu perenam. Kalau pula mereka (saudara-saudara yang seibu itu) lebih dari seorang, maka mereka bersekutu pada satu pertiga (dengan mendapat sama banyak lelaki dengan perempuan), sesudah ditunaikan wasiat yang diwasiatkan oleh si mati, dan sesudah dibayarkan hutangnya; wasiat-wasiat yang tersebut hendaknya tidak mendatangkan mudarat (kepada waris-waris). (Tiap-tiap satu hukum itu) ialah ketetapan dari Allah. Dan (ingatlah) Allah Maha Mengetahui, lagi Maha Penyabar. (an-Nisa’ : 12) Firman Allah SWT yang bermaksud : Mereka (orang-orang Islam umatmu) meminta fatwa kepadamu (Wahai Muhammad mengenai masalah Kalaalah). Katakanlah: ""Allah memberi fatwa kepada kamu di dalam perkara Kalaalah itu, iaitu jika seseorang mati yang tidak mempunyai anak dan ia mempunyai seorang saudara perempuan, maka bagi saudara perempuan itu satu perdua dari harta yang ditinggalkan oleh si mati; dan ia pula (saudara lelaki itu) mewarisi (semua harta) saudara perempuannya, jika saudara perempuannya tidak mempunyai anak. Kalau pula saudara perempuannya itu dua orang, maka keduanya mendapat dua pertiga dari harta yang di tinggalkan oleh si mati. Dan sekiranya mereka (saudara-saudaranya itu) ramai, lelaki dan perempuan, maka bahagian seorang lelaki menyamai bahagian dua orang perempuan"". Allah menerangkan (hukum ini) kepada kamu supaya kamu tidak sesat. Dan (ingatlah) Allah Maha Mengetahui akan tiap-tiap sesuatu. (an-Nisaa' : 176) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2312,"  Soalan

Soalan: Arwah ibu ada memberi tanah seluas lbih kurang suku ekar saja kpd saya dn abg.Bila ibu dh meninggal dunia.,adik beradik lain yg 7 org tu menuntuk hak.dgn cara nilaikan harga tanah tu lpas tu di bahagi 7. Soalan sy..perlukah sy dn abg membayar wang tersebut.","Jawapan  

Merujuk kepada persoalan tuan, tanah yang diberikan oleh arwah ibu semasa hidupnya secara sempurna (telah diserah) adalah suatu pemberian yang dinamakan hibah. Pemberian secara hibah akan menjadi milik yang sah dengan syarat telah ditukar nama pada geran. Oleh itu, ia tidak terikat dengan hukum faraid. Adik-beradik yang lain tiada hak untuk menuntutnya. Bagaimanapun, jika akad pemberian itu tiada penyerahan, ia merupakan akad wasiat, yang hanya akan berkuatkuasa sebanyak 1/3 daripada nilai tanah tersebut. Selebihnya merupakan harta pusaka yang wajib difaraidkan (dibahagikan) kepada semua ahli warisnya yang layak menerimanya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2313,"  Soalan

Soalan: saya ada satu soalan..saya ada join satu kelas masakan jarak jauh(pjj) dengan byaran..bila saya dah join kelas tu..cikgu yg mengajar ilmu masakan bgtahu..tidak boleh share ilmu masakn yg dia kongsi dalam group pada sesiapa walau ank kita sendiri..contoh..kalau kita nk bg ilmu yg kita beljar dlm kelas pjj tadi..kita kena byar dekat cikgu tu tadi..klu tak..dia tak kan halal ilmu yg kita kongsi ..boleh kah mcm tu ustaz..sedangkan kita dah byar ilmu yg di ajarkn..sekian terima ksih..","Jawapan  

Merujuk kepada persoalan puan, adalah tidak wajar tindakan tersebut. Segala ilmu yang ada dimuka bumi ini adalah milik Allah SWT. Allah jualah yang berhak menarik balik ilmu daripada diri seseorang jika dikehendakiNya. Apabila bayaran dibuat atas khidmatnya mengajar masakan dan telah selesai kelas, maka tiada halangan jika puan ingin berkongsi ilmu dengan anak atau ahli keluarga. Boleh jadi ilmu yang dikongsi terus berkembang dan bertambah serta menjadi amal jariah cikgu tersebut. Beliau juga tidak sepatutnya mengharamkan ilmu yang sememangnya halal semata-mata kerana duit. Islam tidak mengajar umatnya sedemikian. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2316,"  Soalan

Pertanyaan: Apakah hukum menjual barang kemas yang dijumpai Dan bagai Mana nak gantikan semula?","Jawapan  

Merujuk kepada persoalan puan, Luqatah ialah harta ataupun barang dijumpai di suatu tempat yang tidak diketahui pemiliknya, tiada tanda-tanda di dalam jagaan atau tidak berada di tempat yang lazimnya harta atau barang itu berada, sama ada ia hilang daripada pemiliknya disebabkan tercicir ataupun terlupa. Sebagaimana hadis yang diriwayatkan daripada Ubai bin Ka’ab RA: “Saya menemui satu uncang yang berisi serratus dinar dan saya pergi untuk menemui Nabi SAW lalu baginda bersabda: “Umumkan tentangnya selama setahun.” Namun tiada siapa yang mengenalinya kemudia saya pergi bertemu baginda lagi. Baginda bersabda: “Umumkanlah selama setahun, sehingga tuannya datang. Jika tiada yang datang engkau gunalah.” Lalu saya pun menggunakannya.” (Riwayat al-Bukhari) Berkaitan harta luqatah ini, perkara yang penting untuk dilaksanakan adalah: i. Mestilah berazam untuk menjaga dan memulangkan semula barang yang dijumpai tersebut sekiranya dituntut. ii. Membuat hebahan kepada orang ramai di kawasan yang dijumpai selama setahun. iii. Sekiranya di dalam jangka waktu itu tidak ada orang yang menuntut maka ia dibenarkan untuk menggunakannya dan sanggup untuk membayarnya kembali sekiranya ia dituntut. Lebih mudah berkaitan dengan harta luqatah ini diserahkan kepada Majlis Agama Negeri-negeri khususnya di Selangor yang bertindak sebagai pemegang amanah kepada harta luqatah sehingga pemiliknya hadir untuk menuntut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2317,"  Soalan

Assalamualaikum..sy ingin tahu permasalahan ini: 1.ibu telah meninggal, harta nya patut diberi atau agihkan juga kpd anak lelakinya yg lain ayah 2.bgm jika harta(wang) itu telah diagih2kan kpd semua adik beradik seibu dan sebapa shj dan emas berbentu hiasan dgn persetujuan adik beradik juga diberi kpd kakak","Jawapan  

Merujuk kepada persoalan puan, 1. Harta ibu yang telah meninggal wajib dibahagi juga kepada adik-beradik yang seibu walaupun berlainan ayah, kerana mereka juga waris yang layak. 2. Boleh dengan syarat semua ahli waris (seibu sebapa dan seibu) bersetuju dengan pembahagian tersebut. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2319,"  Soalan

Soalan: Saya ingin bertanya, bapa saya adalah seorang peneroka dan telah meninggal dunia. Selepas bapa meninggal, gaji peneroka di serahkan kepada ibu saya. Soalannya, perlukah ibu saya membahagi gaji tersebuh mengikut hukum faraid atau ia adalah hak ibu sepenuhnya.","Jawapan  

Merujuk kepada persoalan puan, gaji/ pendapatan hasil tanah bukanlah harta pusaka. Maka gaji peneroka yang dibayar selepas kematian arwah tidak termasuk harta pusaka yang wajib dibahagi mengikut hukum faraid. Berdasarkan kepada keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-21 yang bersidang pada 12 September 1988 telah membincangkan Ganjaran Terbitan Dan Pencen Terbitan. Muzakarah telah memutuskan bahawa ganjaran terbitan dan pencen terbitan tidak termasuk sebagai harta pusaka, maka kaedah pembahagiannya tidak tertakluk kepada kaedah pembahagian harta pusaka. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2320,"  Soalan

Soalan: Apakah hukum jika suami kata die mengharamkan walau se sen pun duitnya pada isteri? Apakah yg perlu isteri buat? Kene cari duit lain kalau nak makan? Apa jadi kalau isteri dah termakan sedikit makanan yg dibeli?","Jawapan  

Merujuk kepada persoalan puan, seorang suami itu wajib memberi nafkah kepada isteri dan orang di bawah tanggungannya. Firman Allah yang bermaksud : “...dan kewajipan bapa pula ialah memberi makan dan pakaian kepada ibu itu menurut cara yang sepatutnya. Tidaklah diberatkan seseorang melainkan menurut kemampuannya.” (al-Baqarah : 233) Apabila seorang suami gagal menunaikan tanggungjawabnya memberi nafkah zahir atau batin, maka isteri berhak membuat pengaduan tentang perkara tersebut kepada pihak Mahkamah Syariah. Puan juga boleh mendapatkan nasihat dan pandangan dengan merujuk kepada Unit Undang-undnag Keluarga di Pejabat Agama Islam Daerah yang berdekatan. Tidaklah menjadi kesalahan kepada puan jika telah menggunakan duit suami pada kadar yang sepatutnya bagi keperluan harian sebagaimana hadis yang diriwayatkan daripada 'Aisyah RA, katanya : ""Hindun binti 'Utbah, isteri Abu Sufyan, pernah datang kepada Rasulullah SAW., lalu katanya: ""Ya, Rasulullah! Sesungguhnya Abu Sufyan itu seorang lelaki yang bakhil. Dia tidak pernah memberi ku nafkah yang mencukupi bagi keperluanku dan keperluan anak-anakku, kecuali bila kuambil hartanya tanpa pengetahuannya. Berdosakah aku berbuat seperti itu?"" Jawab Rasulullah SAW, ""Boleh kamu ambil sekadar perlu untuk mencukupi keperluanmu dan anak-anakmu."" (Riwayat Muslim) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2321,"  Soalan

Soalan: Assalammualaikum Ustaz, Saya telah submit income tax pada LHDN 3 tahun lambat . LHDN telah mengenakan Penalty sebanyak lebih 30 % daripada jumlah yg kena bayar. 1- Saya tidak pernah meminjam daripada LHDN. 2- Saya berniat untuk bayar semula jumlah yg saya tertunggak , mengapa saya kena bayar penalty yg tidak munasabah. 3- Adakah ini Riba? ayat Al-baqarah 275 yg mana Allah mengharamkan Riba. atau satu penganiyaan . 4- Adakah bekerja di LHDN sebagai pegawai yg menilai dan menulis jumlah penalty pada rakyat itu boleh pada pandangan agama sedangkan orang yg berhutang pun diberi tempoh. Jika sesiapa yg menerima riba, menulis atau menjadi saksi , dia adalah ahli neraka. Al- Baqarah : 275 5-Saya adalah pembayar Zakat 6-Minta penjelasan ustaz tentang perkara diatas dari sudut pandangan Islam kerana penalty ini lebih teruk pada Riba.","Jawapan  

Merujuk kepada persoalan tuan, penalti yang dikenakan ke atas tuan adalah denda atas kesalahan yang dilakukan mengikut Akta Cukai Pendapatan 1967. Terdapat dua isu yang berbeza disana. Isu pertama adalah denda atas kesalahan dan isu kedua adalah pinjaman hutang yang terdedah kepada riba’. Pihak kerajaan bertanggungjawab mengurus kehidupan rakyat di bawah pemerintahannya agar masyarakat dapat diurus dengan baik. Ini termasuklah menggubal akta-akta bagi kesalahan jenayah dan sivil. Pihak kerajaan berhak mengenakan denda sebagai hukuman takzir kepada mana-mana pihak yang dianggap telah melakukan kesalahan, sebagaimana denda atas kesalahan melanggar lampu isyarat, membawa kenderaan melebihi had laju yang dibenarkan dan sebagainya. Penalti dan denda dalam konteks ini tidak berkait dengan isu pengharaman riba’. Ini kerana gagal membayar cukai berdasarkan tahun taksiran. Ia juga bukan kerana hutang. Tahniah kepada pihak tuan yang merupakan pembayar zakat. Dimaklumkan bahawa semua pembayar zakat akan beroleh rebat dalam pengiraan taksiran cukai pendapatan tahunan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2322,"  Soalan

Soalan: Apakah hukum jika kita menjalankan perniagaan menjual barangan & kita promosikan atas dasar infaq supaya barangan perniagaan kita laris dijual? Misalnya saya menjual makanan & saya promosikan kepada rakan2 untuk berinfaq dengan membeli jualan saya & saya akan sampaikan infaq tersebut pada anak yatim & sebagainya.. Saya mendapat untung sebab lebih senang untuk menjual barangan atas dasar ""jom berinfaq"" berbanding dengan cara biasa di mana ada banyak persaingan. Sebab saya tahu orang ramai lebih suka berinfaq, jadi saya guna modal perkataan ""infaq"" untuk lariskan jualan makanan saya. Tapi saya akan tetap sampaikan infaq orang. Apakah hukum perniagaan saya ini? Adakah saya akan mendapat berkat dalam perniagaan saya? Minta penjelasan. Terimakasih.","Jawapan  

Merujuk kepada persoalan puan, jual/beli dan infaq/derma/sedekah adalah dua perkara yang berbeza. Jual beli dari sudut bahasa adalah bererti menukar sesuatu dengan sesuatu. Manakala jual beli secara syarak adalah tukar menukar harta dengan harta untuk memiliki dan memberi pemilikan Manakala perkataan infaq dalam bahasa Arab bererti tabbaru’. Dalam Kamus Dewan Edisi Keempat terbitan Dewan Bahasa dan Pustaka, infaq atau derma dinyatakan sebagai pemberian yang ikhlas. Jadi menderma ialah memberikan sesuatu dengan ikhlas dengan niat untuk mendekatkan diri kepada Allah SWT. Oleh itu, berdasarkan penerangan di atas, dibolehkan untuk berinfaq dengan duit atau nilaian yang disepakati antara pembeli dan penjual atas dasar amanah dan seterusnya penjual menjadi wakil pembeli untuk menginfaqkan harta tersebut kepada golongan yang ingin dibantu. Tiada unsur paksaan, dan penjual berkewajiban melaksanakan amanah tersebut dan perlu dibuktikan ia telah diserahkan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2324,"  Soalan

Soalan: Saya berkerja sebagai kerani dah tugas saya adalah mengumpul dan merekodkan resit-resit untuk tujuan tuntutan wang daripada Finance. Di antara resit-resit tersebut ada resit untuk pembelian Arak untuk tunjuan hiburan/meeting. Adakah saya dikira bersubahat dalam penjualan/pembelian arak ini? Pembayaran tuntutan ini dibuat oleh pihak Finance","Jawapan  

Merujuk kepada persoalan tuan, arak merupakan satu perkara yang diharamkan secara jelas dalam al-Qur’an dan al-Sunnah. Betapa besarnya mudarat arak sehingga Islam mengharamkan kita daripada melibatkan diri dengan sebarang urusan yang melibatkan arak. Sebagaimana hadith yang diriwayatkan daripada Anas bin Malik RA: لَعَنَ رَسُولُ اللَّهِ صَلَّى اللَّهُ عَلَيْهِ وَسَلَّمَ فِي الخَمْرِ عَشَرَةً: عَاصِرَهَا، وَمُعْتَصِرَهَا، وَشَارِبَهَا، وَحَامِلَهَا، وَالمَحْمُولَةُ إِلَيْهِ، وَسَاقِيَهَا، وَبَائِعَهَا، وَآكِلَ ثَمَنِهَا، وَالمُشْتَرِي لَهَا، وَالمُشْتَرَاةُ لَهُ Maksudnya: Rasulullah SAW melaknat dalam isu arak ini 10 golongan: “Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya.” (Riwayat al-Tirmizi) Justeru itu, walaupun bertugas sekadar mengumpul dan merekodkan segala resit-resit pembelian untuk tujuan tuntutan wang daripada pihak kewangan lebih-lebih lagi yang sememangnya melibatkan arak adalah dianggap sebagai bersubahat dalam melakukan kemaksiatan dan ia dilarang sama sekali. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2330,"  Soalan

Assalamualaikum, Jika pelaburan di dalam syarikat yang menjamin pulangan tetap, contohnya pada kadar 4% sebulan dari nilai modal, adakah pulangan ini halal? Syarikat tersebut menawarkan perkhidmatan untuk tolong melaburkan modal pelabur di pasaran saham. Jika pelabur melabur RM10000, dia akan mendapat RM400 setiap bulan selama 12 bulan, dan modalnya sebanyak RM10000 itu akan dipulangkan kembali selepas 12 bulan. Syarikat tersebut mengatakan sistem mereka patuh syariah kerana melabur di kaunter2 patuh syariah dan mereka boleh menjamin pulangan kerana mereka pelabur besar dan berpengalaman yang memang akan sentiasa mendapat keuntungan. Mereka menggunakan wang pelabur untuk melabur saham dan apa2 keuntungan melebihi 4% sebulan itulah yang mereka akan simpan. 4% itu yang dijamin akan diberi kepada pelabur. Ini menjadi motivasi kepada mereka untuk memastikan mereka mencapai keuntungan tertinggi. Yang saya faham, syarikat pelabur itu yang menanggung risiko perniagaan, kerana mereka yang terdedah kepada turun naik harga saham. Dari sudut pelabur pula, mereka tidak menanggung risiko kerana pulangan yang dijamin. Adakah pulangan yang diterima pelabur itu halal atau sebaliknya?","Jawapan  

Merujuk kepada persoalan tuan, Sebarang pelaburan yang menjamin keuntungan secara tetap adalah haram kerana ia mengandungi unsur riba dan gharar. Berdasarkan fatwa yang berkaitan perniagaan dan pelaburan terdapat beberapa kriteria yang dijadikan panduan dalam perkara ini agar ia tidak bertentangan dengan syarak. Antara perkara-perkara yang perlu dielakkan adalah seperti berikut:- 1. Gharar – Ketidak tentuan, ketidak pastian, tidak jelas, iaitu suatu keadaan di mana terdapat sesuatu yang disembunyikan oleh sebelah pihak dan ianya boleh menimbulkan ketidak adilan serta penganiayaan kepada pihak lain yang terlibat. 2. Maisir – Iaitu suatu kontrak yang ada kaitannya dengan gharar yang boleh membawa kepada maisir iaitu judi, apabila satu pihak mengambil keuntungan atas kerugian pihak-pihak lain yang terlibat. 3. Riba – Bebas daripada unsur-unsur riba. Sepertimana firman Allah s.w.t yang bermaksud: “Orang-orang Yang memakan (mengambil) riba itu tidak dapat berdiri betul melainkan seperti berdirinya orang Yang dirasuk Syaitan Dengan terhuyung-hayang kerana sentuhan (Syaitan) itu. Yang demikian ialah disebabkan mereka mengatakan: ""Bahawa Sesungguhnya berniaga itu sama sahaja seperti riba"". padahal Allah telah menghalalkan berjual-beli (berniaga) dan mengharamkan riba. oleh itu sesiapa Yang telah sampai kepadanya peringatan (larangan) dari Tuhannya lalu ia berhenti (dari mengambil riba), maka apa Yang telah diambilnya dahulu (sebelum pengharaman itu) adalah menjadi haknya, dan perkaranya terserahlah kepada Allah. dan sesiapa Yang mengulangi lagi (perbuatan mengambil riba itu) maka itulah ahli neraka, mereka kekal di dalamnya”. (Surah al-Baqarah: 275). والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2331,"  Soalan

Soalan: Dalam situasi Covid-19, majikan membenarkan saya bekerja di rumah. Bila di rumah kadang kala dalam tempoh 9 jam bekerja, saya ada membuat kerja2 peribadi. Kadangkala tempoh untuk mengantikan masa peribadi itu tidak cukup. Apakah tindakan sewajarnya saya lakukan untuk mendapat rahmah Allah dan rezeki saya ini diberkati, adakah saya perlukan sedekahkan duit gaji saya atas nama syarikat saya kerja atau adakah saya tidak membuat apa2 tuntutan yang ada contoh jika saya menjalankan kerja di luar pejabat","Jawapan  

Merujuk kepada persoalan puan, pekerjaan merupakan suatu amanah yang telah ditetapkan bagi seseorang termasuklah masa dan kualiti kerja masing-masing. Tindakan untuk menyalurkan sedekah dari gaji atau tidak membuat apa-apa tuntutan yang ada adalah merupakan inisiatif sendiri. Dinasihatkan juga untuk mengingati semula tujuan bekerja dan disarankan untuk menguruskan masa dengan baik semasa bekerja dari rumah. Tiada masalah asalkan kerja selesai. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2338,"  Soalan

Soalan: Ingin tahu berkenaan faraid. Ahmad ada 9 orang anak, yg mana 3 anak lelaki 6 anak perempuan. Ditakdirkan salah seorang anak lelaki Ahmad bernama Along meninggal dahulu. Along meninggalkan 4 orang anak lelaki, seorang anak perempuan dan seorang isteri. Setelah beberapa tahun, Ahmad pula meninggal. Jadi ingin tanya disini, adakah anak-anak dari Along, mendapat bahagian didalam harta Ahmad?","Jawapan  

Merujuk kepada persoalan saudari, anak-anak dan isteri Along tidak mendapat bahagian daripada harta Ahmad kerana terhalang oleh adik-beradik lelaki Along (anak-anak lelaki Ahmad) yang masih hidup. والله أعلم بالصواب Sekian, terima kasih"
https://emusykil.muftiselangor.gov.my/index.php/site/jawapan?id=2339,"  Soalan

Assalamualaikum saya ingin bertanya mengenai zakat pendpatan (kwsp)...bilakah zakat ini perlu dibayar selepas kluarkan semua atau separuh atau selepas ditolak kesemua yang perlu, baki duit itu baru dibayar zakat...? harap boleh beri penjelasan dan membantu dalam hal ini. maklumbalas adalah sangat diharapakn.","Jawapan  

Merujuk kepada persoalan saudara, Zakat perlu dikeluarkan ke atas caruman wang KWSP sebaik ia dikeluarkan merujuk keputusan Muzakarah Jawatankuasa Fatwa Kebangsaan ke 74 bersidang 25-27 Julai 2006. Kiraannya adalah sebanyak 2.5% daripada jumlah keseluruhan wang yang telah dikeluarkan tersebut. Kaedah Pembayaran Zakat KWSP adalah seperti berikut: (i) Apabila menerima wang KWSP, seseorang hendaklah menunggu setahun bagi mencukupi haul barulah dikeluarkan zakat 2.5%; atau (ii) Apabila menerima wang KWSP, seseorang bolehlah terus mengeluarkan zakat 2.5% tanpa menunggu tempoh setahun kerana dikhuatiri wang tersebut akan berkurangan dari segi nisabnya yang tidak wajib dikenakan zakat lagi. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2340,"  Soalan

Assalamualaikum Tuan, Saya nak bertanya... sahabat bertanya kepada saya. SOALAN 1 ************** Situasi ********* Cth : Individu A bernama Ahmad tubuhkan Badan NGO bernama Kasih Bersama Mu ( KBM ), Ahmad merupakan Pengerusi KBM dan mempunyai 10 pekerja bagi pengurusan wang tersebut. Cth : KBM terima dana derma sebanyak 2 juta. 2 juta itu seharusnya di dermakan kepada yg memerlukan. Tetapi Ahmad menubuhkan Syarikat lain yg juga milikan beliau, atas nama Kasih Food Sdn Bhd atas tujuan menjadi badan atau kontraktor yg bertugas untuk edarkan makanan daripada KBM tadi. Ahmad mengambil profit daripada syarikat Kasih Food Sdn Bhd. Apakah hukum dari segi Muamalat dan adakah di benarkan prosesnya begitu? Sedangkan KBM adalah milikan tunggal. Ahmad mengambil contoh Pejabat Zakat yg melantik kontraktor. Maka beliau juga mengikut sistem begitu. Namun, pejabat zakat bukan badan tunggal dan kuasanya di kawal oleh pejabat agama. Lantikan vendor pula adalah untuk pengurusan makanan tersebut. Dan staff pejabat zakat tidak mengambil profit daripada syarikat vendor yg dilantik mereka. Secara normalnya badan NGO hanya akan ambil 10-20% untuk urusan management, staff dan overhead. Tetapi KBM menubuhkan beberapa syarikat bagi pengurusan wang tersebut. SOALAN 2 ************* Adakah di benarkan wang derma di niagakan atau dibuat modal utk diniagakan atas sebab. Keuntungan dari hasil modal tersebut dapat membayar kos management, pekerja dan overhead badan NGO tersebut.","Jawapan  

Merujuk kepada persoalan puan, secara umumnya, hasil kutipan derma yang telah dikhususkan untuk tujuan tertentu tidak boleh digunakan untuk tujuan selain daripada yang telah dikhususkan. Menyamakan tindakannya dengan Pengurusan Zakat di bawah agensi Pihak Berkuasa Agama adalah tidak tepat kerana zakat merupakan ibadah yang mempunyai asnaf-asnaf yang telah diperuntukkan. Oleh itu, setiap perbelanjaan adalah mengikut saluran asnaf yang betul dengan dipantau keputusan serta tindakannya oleh Majlis Agama Islam. Sehubungan itu, pihak pengutip derma perlu memaklumkan kepada orang yang menderma ke mana wang tersebut dibelanjakan agar semuanya jelas sebelum apa-apa transaksi dilaksanakan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2342,"  Soalan

Soalan: Assalamualaikum dan salam sejahtera. Saya nak bertanya soalan dan mohon pendapat. 1) Jika pernah terlibat dgn perjudian dan ada hasil perjudian tetapi pelaku mahu bertaubat apa yg perlu dilakukan dengan hasil tersebut.? 2) Pelaku tersebut pula ada berhutang dengan saudaranya, dalam masa yang sama pemiutang pula terdesak perlukan wang dan meminta pada pelaku membayar hutangnya. Bolehkah pelaku tadi membayar hutang kepada pemiutang menggunakan hasil atau sumber syubhah yang ada kerana tiada wang ""bersih"" yg mencukupi untuk bayar kepada pemiutang tanpa pemiutang mengetahui sumber wang tersebut.? Jika tidak membayar, boleh jadi perbalahan besar sesama saudara tersebut.","Jawapan  

Merujuk kepada persoalan saudara, 1. Hasil daripada perjudian tersebut perlu diserahkan kepada pihak Baitulmal atau boleh diserahkan kepada pihak yang ada autoriti untuk digunakan bagi kemaslahatan umum, kerana ia adalah wang tidak patuh syariah. 2. Pelaku tersebut boleh membayar hutang kepada pihak pemiutang menggunakan dahulu wang hasil perjudian tersebut bagi mengelakkan daripada berlaku perbalahan di antara mereka. Hutang di antara keduanya dianggap telah selesai. Bagaimanapun, pelaku masih perlu ganti dengan membayar dan menyerahkan hasil perjudian yang telah digunakannya kepada pihak Baitulmal kerana wang tersebut adalah wang haram dan tidak patuh syariah. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2352,"  Soalan

Assalamualaikum. Saya memberi RM 1000 kepada seseorang untuk Bantu sebagai modal untuk siapkan kja kontrak. Dalam tempoh 1 bulan orang Itu akan bayar balik duit saya jadi RM 1500.00 . adalah Ini dikira riba'","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan, jika hutang dan mensyaratkan bayaran tambahan bernilai RM500, maka ia adalah riba’. Allah SWT mengharamkan hambanya dari terjebak dengan segala muamalah yang terdapat padanya riba’. Riba’ bermaksud pertambah yang dikenakan pada perkara tertentu. Pertambahan yang dimaksudkan boleh berlaku pada aktiviti hutang dan jual beli.

Firman Allah SWT dalam surah ali-Imran ayat 130:

يَا أَيُّهَا الَّذِينَ آمَنُوا لَا تَأْكُلُوا الرِّبَا أَضْعَافًا مُّضَاعَفَةً ۖ وَاتَّقُوا اللَّـهَ لَعَلَّكُمْ تُفْلِحُونَ

Maksudnya: Wahai orang-orang Yang beriman! Janganlah kamu makan atau mengambil riba’ Dengan berlipat-lipat ganda, dan hendaklah kamu bertaqwa kepada Allah supaya kamu berjaya.  

Tetapi, jika tidak mensyaratkan, peminjam dengan suka rela bagi lebih sebagai ucapan terima kasih maka harus, dipanggil hibah.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2355,"  Soalan

Assalammualaikum wbt.

1. Arwah ada meninggalkan sebidang tanah yang mana terdapat 2 nama iaitu nama arwah dan nama adiknya..Semasa hidupnya, tanah, bahagian adiknya itu telah dipindah milik kepada arwah kerana proses pertukaran pada tanah ditempat lain yang mana bahagian arwah ditukar kepada adiknya..Namun begitu, pertukaran nama geran tanah tidak dilakukan. Justeru itu adakah bahagian tanah yang tidak ditukar nama itu (walhal milik arwah) perlu juga dibahagikan mengikut hukum syarak iaitu faraid?

2. Salah seorang waris dengan tegas mendakwa arwah ada berhutang dgn seorang pembuat rumah dgn jumlah yang besar tanpa bukti yang kukuh dan dengan hanya bersandar peristiwa yang berlaku semasa arwah masih hidup, dimana pembuat rumah itu bertemu dan merayu kepada waris yang mengatakan arwah masih berhutang dengan pembuat rumah itu. Mengikut penjelasan waris itu, arwah beberapa kali menyanggah dakwaan tukang rumah itu dan telah membayarnya. Waris ini tidak mempercayai penjelasan arwah dan memberitahu waris lain untuk mendahului pembayaran hutang ini biarpun ada waris lain tidak bersetuju kerana tiada bukti yang arwah masih berhutang dan hanya cakap cakap dari pwristiwa yang berlaku masa arwah masih hidup. Justeru itu, adakah kita perlu membayar hutang berkenaan walhal ianya tidak mempunyai bukti yg mencukupi serta ianya akan membawa kepada ketidakadilan kepada waris lain. Mohon penjelasan.","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan tuan, dari segi hukum, jika proses pertukaran hak milik (ijab kabul) telah dilaksanakan, maka ia adalah sah telah bertukar milik. Bagaimanapun dari segi perundangan ia masih di bawah kuasa penama yang berdaftar pada geran. Oleh itu, dakwaan-dakwaan itu perlu dibuktikan melalui catatan dokumen atau saksi-saksi yang dapat memberi penjelasan. Jika tidak ada penyelesaian perlulah dirujuk ke Mahkamah supaya boleh dibuat keputusan yang muktamad. Soal bebanan hutang dan pembahagian harta ia akan tertakluk dengan keputusan Mahkamah. Jika disahkan hutangnya belum dijelaskan, maka pembayaran hutang perlu diutamakan sebelum pembahagian secara faraid dilakukan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2359,"  Soalan

 Assalamualaikum saya nak tanya kenapa cukai arak dikategorikan sebagai halal sedangkan upah untuk penghantaran makanan (grap food/panda)seperti Babi adalaah Haram...mohon pencerahan","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan saudara, berkenaan cukai arak ia dikutip oleh pemerintah, dan cukai tersebut dimasukkan dalam perbendaharaan negeri yang bercampur dengan cukai yang halal. Justeru ia boleh diguna untuk maslahah umum masyarakat. Manakala upah penghantaran makanan haram melalui grab/panda food, adalah haram kerana upah terus masuk ke dalam akaun individu. Ia dinamakan sebagai wang tidak patuh syariah (haram). Justeru, wang haram hendaklah diserahkan ke Baitulmal yang berhampiran untuk diuruskan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2362,"  Soalan

Assalamualaikum, jika tidak bayar zakat emas selama 3tahun adakah sy perlu untuk bayar semua sekali gus?","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan tuan, sebaiknya zakat dilunaskan sepenuhnya. Namun, boleh dibuat bayaran secara bulanan selagi ianya dalam had zakat yang telah ditetapkan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2364,"  Soalan

Assalamualaikum adakah saya perlu mmbayar zakat duit dari pemberian suami untuk perbelanjaan saya dan untuk mjlis pernikahan anak, sebelum ini duit tersebut saya simpan dalam akaun koperasi permodalan syarikat sy bekerja.","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, puan perlu membayar zakat ke atas wang simpanan tersebut jika cukup nisab. Kewajipan zakat wang ditetapkan dalam Quran sebagaimana Allah SWT berfirman dalam surah at-Taubah ayat 34 - 35 yang bermaksud:

“Dan (ingatlah) orang-orang yang menyimpan emas dan perak serta tidak membelanjakannya pada jalan Allah, maka khabarkanlah kepada mereka dengan (balasan) azab seksa yang tidak terperi sakitnya. (Iaitu) pada hari dibakar emas perak (dan harta benda) itu dalam neraka jahanam, lalu diselar dengannya dahi mereka, dan rusuk mereka, serta belakang mereka (sambil dikatakan kepada mereka): Inilah apa yang telah kamu simpan untuk diri kamu sendiri, oleh itu rasalah (azab dari) apa yang kamu simpan itu” 

Dari Abu Hurairah RA, sesungguhnya Rasulullah SAW telah bersabda:

“Tidaklah ada ganjaran bagi orang yang memiliki harta simpanan namun tidak menunaikan haknya, melainkan Allah SWT akan melemparkannya ke dalam api neraka jahanam pada hari kiamat, hingga dahinya, tepinya serta punggungnya dibakar, sampai Allah memutuskan perkara di antara hamba-hambanya di hari yang lamanya sekitar 50,000 tahun di bumi, kemudian dia melihat jalannya, baik ke syurga mahupun ke neraka” (Riwayat Muslim)

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2373,"  Soalan

Assalamualaikum.

Saya ingin bertanya, di dalam syarikat saya, saya menguruskan bahagian pembayaran balik resit yang di claim. kadang bos saya memberikan resit pembelian arak untuk kegunaannya. Adakah saya berdosa kerana terlibat dalam pembayan balik duit syarikat kepadanya atas pembelian alkoholnya itu? Mohon pencerahan ustaz. Terima kasih","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan, arak merupakan satu perkara yang diharamkan secara jelas dalam al-Qur’an dan al-Sunnah. Betapa besarnya mudharat arak sehingga Islam mengharamkan kita daripada melibatkan diri dengan sebarang urusan yang berkaitan dengannya.

Sebagaimana hadith yang diriwayatkan daripada Anas bin Malik RA, Rasulullah SAW bersabda:

لَعَنَ رَسُولُ اللَّهِ صَلَّى اللَّهُ عَلَيْهِ وَسَلَّمَ فِي الخَمْرِ عَشَرَةً: عَاصِرَهَا، وَمُعْتَصِرَهَا، وَشَارِبَهَا، وَحَامِلَهَا، وَالمَحْمُولَةُ إِلَيْهِ، وَسَاقِيَهَا، وَبَائِعَهَا، وَآكِلَ ثَمَنِهَا، وَالمُشْتَرِي لَهَا، وَالمُشْتَرَاةُ لَهُ

Maksudnya: Rasulullah SAW melaknat dalam isu arak ini 10 golongan: “Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya. (Riwayat al-Tirmizi)

Justeru, tugas mengurus claim resit pembelian arak adalah dianggap sebagai bersubahat dalam melakukan kemaksiatan dan ia dilarang sama sekali.

Firman Allah SWT dalam surah al-Maidah ayat 2 yang bermaksud : Dan janganlah kamu bertolong-tolongan pada melakukan dosa (maksiat) dan permusuhan, dan bertaqwalah kepada Allah, kerana sesungguhnya Allah Maha berat azab seksaNya (bagi sesiapa yang melanggar perintahNya). 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2382,"  Soalan

Assalamualaikum, jika saya bekerja di bahagian IT membuat sistem untuk beratus syarikat dan salah satu syarikat berkenaan adalah kilang arak. apakah status pekerjaan saya. adakah halal atau haram?","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan, orang yang bekerja di sektor yang menyokong sistem yang memang jelas digunakan untuk operasi kilang arak, hukumnya adalah haram, dan tetap tidak dibenarkan kerana dalam kaedah Islam ada disebutkan “Membantu perbuatan dosa adalah berdosa”.

Firman Allah SWT dalam Surah al-Maidah ayat 2:

وَلَا تَعَاوَنُوا۟ عَلَى ٱلْإِثْمِ وَٱلْعُدْوَٰنِ

Maksudnya : ...dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintah-Nya.

Hadis yang diriwayatkan daripada Abdul Rahman bin Abdullah al-Ghafiqi dan Abu Tu’mah bahawa mereka mendengar Ibnu Umar mengatakan bahawa Rasulullah SAW bersabda: 

 لعنت الخمر على عشرة أوجه : بعينها وعاصرها ومعتصرها وبائعها ومبتاعها وحاملها والمحمولة إليه وآكل ثمنها وشاربها وساقيها

Maksudnya : Terlaknat arak pada sepuluh segi; ‘Ainnya, Orang yang memerasnya, Orang yang menyuruhnya, Orang yang menjualnya, Orang yang membelinya, Orang yang membawanya, Orang yang dibawakannya, Orang yang makan harganya, Orang yang meminumnya dan Orang yang memberi minum arak. (Riwayat Ibnu Majah)

Berkenaan Carlsberg, menggunakan khidmat dengan TNB, maka ia berbeza dan hukumnya harus. Manakala sistem IT, digunakan bagi membantu Carlsberg, hukumnya tidak harus, kerana “makan daripada harganya” – hasil pendapatan dari menyokong sistem kilang Carlsberg. Bagi syarikat IT yang ada membuat urusniaga dengan kilang arak, jika pemilik syarikat IT adalah muslim, maka hendaklah ditolak urusniaga tersebut. Namun, jika syarikat IT milik bukan muslim, maka adalah wajar kerja-kerja yang berkaitan dengan urusan arak diserahkan kepada pekerja yang bukan muslim.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2389,"  Soalan

Assalamualaikum,

Seorang bapa bernama Abu mempunyai 10 orang anak, dimana 6 perempuan dan 4 lelaki. Abu telah meninggal, meninggalkan seorang isteri dan 10 anak. Beberapa tahun selepas Abu meninggal, salah seorang anak lelaki Abu bernama Ali meninggal dunia tanpa sempat melakukan pentadbiran pusaka. Ali meninggalkan seorang isteri dan 2 anak lelaki serta 2 anak perempuan. Apabila anak-anak dan isteri Abu ingin melakukan pentadbiran pusaka, adakah anak-anak Ali mendapat bahagian Ali?","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Berdasarkan soalan yang diberikan, kesemua anak-anak seramai 10 orang dan isteri Abu berhak mendapat pusaka yang Abu tinggalkan. Oleh itu, Ali berhak mendapat pusaka walaupun dia sudah meninggal dunia kerana Ali meninggal dunia selepas Abu. Bahagian Ali akan diwarisi oleh isteri dan anak-anaknya.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2397,"  Soalan

Assalamualaikum ustaz/ustzh, Mohon pencerahan dalam soal dropshipping yang kini popular dalam trend e commerce. Adakah konsep dropship itu halal dalam hukum islam?","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan, jual beli secara dropship atau pre-order dikenali sebagai belian secara tempahan atau “Bai al-Salam”. Status jual beli ini menjadi sah dengan cukupnya empat rukun Bai al –Salam;

i. العاقدان : Pihak yang membuat urusan jual beli tersebut, iaitu penjual dan pembeli.

ii. الصيغة : Iaitu ijab dan kabul di antara kedua-dua pihak yang menunjukkan redha.

iii. رأس المال. Modal atau harga. Ia adalah bayaran yang dibuat oleh pembeli sebagai mendahulukan bayaran kepada penjual.

iv. المسلم فيه : Barang yang ditempah. Iaitu pihak pembeli dan penjual mengetahui berkaitan jenis barang yang dibeli secara khusus untuk tidak berlakunya penipuan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2416,"  Soalan

Soalan: Apakah hukumnya orang islam bekerja sebagai pembantu rumah di rumah orang bukan islam?trr","Jawapan  

Merujuk kepada persoalan puan, orang Islam yang bekerja di rumah orang bukan Islam hukumnya adalah harus dengan syarat seperti berikut : (1) Sentiasa menjaga adab dan batas pergaulan; dan (2) Pekerjaan tersebut tidak menghalang atau menjejaskan sebagai orang Islam seperti menunaikan kewajipan solat, berpuasa dan sebagainya. Rujukan link fatwa : https://www.muftiselangor.gov.my/fatwa-personalisation/fatwa-tahunan/pewartaan/2005-2009/169-hukum-orang-islam-bekerja-di-rumah-orang-bukan-islam والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2423,"  Soalan

Soalan: Assalamualaikum. Syarikat tempat saya bekerja ada mengambil insurans untuk pekerja. Memandangkan ini bukan syarikat muslim, saya rasa ianya insurans konvesional. Apakah hukum saya menggunakan insurans ini untuk mendapatkan rawatan di klinik panel atau hospital? Dan bagaimana pula dengan pampasan kematian yang akan diberikan kepada waris saya setelah permergian saya? Bagaimana status wang pampasan kematian itu dan boleh ke waris saya menggunakannya, sebagai contoh untuk menyelesaikan hutang2 saya dan membantu kewangan mereka? Saya harap pihak mufti selangor dapat menjawab soalan saya. Terima kasih.","Jawapan  

Merujuk kepada persoalan tuan, Isu ini telah diputuskan dalam Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-49 yang bersidang pada 20 – 22 April 2011 yang telah membincangkan Status Pampasan Polisi Insurans Konvensional Selepas Kematian Pembeli Polisi, seperti berikut: 1. Setelah meneliti keterangan, hujah-hujah dan pandangan yang dikemukakan, Muzakarah berpandangan bahawa insurans konvensional adalah suatu muamalah yang tidak patuh syariah kerana mempunyai elemen-elemen yang bercanggah dengan prinsip teras Islam. 2. Sehubungan itu, Muzakarah bersetuju memutuskan bahawa pampasan polisi insurans konvensional yang diterima oleh ahli waris adalah dikira sebagai harta tidak patuh syariah. 3. Dalam hal ini, jumlah bayaran pokok pembeli polisi ketika hayat sahaja dikategorikan sebagai harta peninggalan si mati yang perlu diagihkan secara sistem faraid. Manakala baki pampasan polisi insurans konvensional tersebut tidak boleh diwarisi oleh ahli waris secara sistem faraid serta wajib dilupuskan dengan diserahkan sama ada kepada pihak Baitulmal Majlis Agama Islam Negeri-negeri atau didermakan untuk tujuan kebajikan termasuklah kepada golongan fakir dan miskin. 4. Jika terdapat ahli waris pembeli polisi, contohnya isteri atau anak-anak pembeli polisi dikategorikan sebagai golongan fakir dan miskin, maka hukumnya adalah harus bagi ahli waris tersebut untuk mengambil wang pampasan polisi insurans konvensional tersebut dengan jumlah sekadar keperluan sebagai fakir dan miskin setelah disahkan oleh pihak berkuasa atau Jawatankuasa Kariah kawasan berkenaan. Baki wang pampasan polisi tersebut perlulah dilupuskan mengikut cara yang telah dinyatakan dalam perkara (3) di atas. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2425,"  Soalan

Assalamualaikum, baru-baru ni saya telah diajak untuk menyertai kumpulan niaga Atomy. Namun setelah diselidik latar belakang perniagaan Atomy ini, saya dapati ia mendirikan Yayasan ""Dream Foundation"" bagi menyalurkan dana kepada usaha-usaha penyebaran agama Kristian. Apakah hukum sekiranya saya menyertai kympulan ini? Apakah hukum duit yang dijana melalui perniagaan melalui kumpulan ini?","Jawapan  

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

Merujuk kepada persoalan, asal suatu perkara adalah harus sebagaimana kaedah berbunyi;

الأصل في الأشياء الإباحة

Maksudnya: “Asal pada sesuatu perkara adalah harus”

Hukum menjalankan perniagaan yang halal dan tidak bertentangan dengan hukum syarak adalah harus. Bagaimanapun apabila diketahui suatu perniagaan itu mempunyai hubungkait dengan penyaluran dana dalam usaha-usaha penyebaran agama Kristian, maka terdapat unsur shubhah di situ. Bersubahat atau bekerjasama dalam usaha penyebaran agama Kristian adalah dilarang. Firman Allah S.W.T ;

وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya : “…dan janganlah kamu bertolong-tolongan pada melakukan dosa (maksiat) dan pencerobohan…”

Bagi mengelakkan sebarang keraguan dan was-was adalah lebih baik sekiranya mengelakkan diri daripada terlibat dalam perniagaan ini.

والله اعلم بالصواب"
https://emusykil.muftiselangor.gov.my/index.php/site/jawapan?id=2429,"  Soalan

Assalammualaikum tuan guru, mufti, masyaikh. Saya ingin bertanya berkenaan jual beli. Dari segi timbang/dacing yg digunakan. Saya seorg peniaga ikan, bermain dgn ikan semestinya basah jika dacing terdpt kebasahan mata dacing akan bergerak ke 1gram atau 0.5 gram. Persoalan saya, wajib kah saya alih kan ke arah 0 kembali? Dan apakah hukum kalau saya biar kan? Sblum ni saya mmg alih kn ke 0 kembali. Nak minta  penjelasan pada yg Ahli.","Jawapan  

وﻋليكم السلام ورحمة الله السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, adalah menjadi kewajipan peniaga untuk sentiasa berlaku jujur dalam perniagaan yang dijalankan khususnya dalam hal timbangan. Allah SWT memerintahkan agar disempurnakan sukatan dan timbangan dalam aktiviti perniagaan. Firman Allah SWT :

وَأَقِيمُوا الْوَزْنَ بِالْقِسْطِ وَلَا تُخْسِرُوا الْمِيزَانَ

Maksudnya: “dan betulkanlah cara menimbang itu dengan adil, serta janganlah kamu mengurangi barang yang ditimbang.” (surah al-Rahman ayat 9)

Oleh itu, tuan wajib mengalihkan kepada 0 gram atau mengelap timbangan dacing tersebut agar sukatan timbangan menjadi betul dan adil.

Perbuatan membiarkan sukatan timbangan yang tidak berfungsi dengan baik/adil adalah dilarang dan berdosa dalam Islam. Ini kerana perbuatan ini termasuk dalam kategori tidak menyempurnakan sukatan dan timbangan, perbuatan ini juga mengurangkan kuantiti sesuatu barangan. Firman Allah SWT dalam surah al-Muthaffifin :

وَيْلٌ لِلْمُطَفِّفِينَ○ الَّذِينَ إِذَا اكْتَالُوا عَلَى النَّاسِ يَسْتَوْفُونَ○ وَإِذَا كَالُوهُمْ أَوْ وَزَنُوهُمْ يُخْسِرُونَ○ أَلَا يَظُنُّ أُولَٰئِكَ أَنَّهُمْ مَبْعُوثُونَ○لِيَوْمٍ عَظِيمٍ○ يَوْمَ يَقُومُ النَّاسُ لِرَبِّ الْعَالَمِينَ

Maksudnya: “Kecelakaan besar bagi orang-orang yang curang (dalam timbangan dan sukatan), Iaitu mereka yang apabila menerima sukatan (gantang cupak) dari orang lain mereka mengambilnya dengan cukup, Dan (sebaliknya) apabila mereka menyukat atau menimbang untuk orang lain, mereka kurangi. Tidakkah mereka menyangka bahawa mereka akan dibangkitkan (hidup semula sesudah mati)? Pada hari (kiamat) yang amat besar (huru-haranya), Hari berdiri manusia untuk mengadap Tuhan sekalian alam” (surah al-Muthaffifin 1-6)

والله أعلم بالصواب"
https://emusykil.muftiselangor.gov.my/index.php/site/jawapan?id=2430,"  Soalan

Assalammualaikum ustaz.. 

Apakah hukum jika seseorang itu menerima komisen dari peguam kerana memperkenalkan peguam tersebut kepada orang yang memerlukan khidmat peguam. ","Jawapan  

وﻋليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk persoalan tuan, hukum menerima komisen kerana mempromosikan khidmat peguam adalah harus atas dasar ujrah atau ju'alah. Ia melibatkan bayaran upah ke atas khidmat yang diberikan. Maka hukumnya adalah harus dengan syarat cukup rukun (dan syarat), Nilai upah mestilah dimaklumi samada nilai wang atau barangan yang dipersetujui bersama dan perkhidmatan iaitu upah yang diberikan adalah ke atas perkhidmatan yang diberikan. Hadis yang diriwayatkan daripada Ibn Umar RA bahawa Nabi SAW bersabda :

أَعْطُوا الأَجِيرَ أَجْرَهُ ، قَبْلَ أَنْ يَجِفَّ عَرَقُهُ

 Maksudnya: “Berikanlah kepada pekerja (yang kamu upah tersebut) akan upah sebelum kering peluhnya (jangan bertangguh atau melewat-lewatkan).”  (Riwayat Ibnu Majah)

والله أعلم بالصواب

 "
https://emusykil.muftiselangor.gov.my/index.php/site/jawapan?id=2433,"  Soalan

Kalau buat bisnes servis renew insurans kereta dan motosikal tapi guna syarikat konvensional

boleh ke?

 

 ","Jawapan  

السلام وعليكم ورحمة الله وبركاته

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Didoakan semoga tuan/ puan senantiasa berada dalam perlindungan dan rahmat daripada Nya.. Amin..

Menjadi satu kefardhuan kepada umat Islam untuk mencari sesuatu yang halal untuk dimakan atau digunakan dalam kehidupan seharian. Ini kerana mengambil perkara yang halal itu akan meningkatkan keimanan  dan memudahkan doa kita dimakbulkan oleh Allah SWT , sebagaimana memakan yang haram boleh menghalang doa dan ibadat kita dari diterima oleh Allah SWT.  Daripada Anas bin Malik meriwayatkan dari Rasulullah SAW, bersabda; 

طَلبُ الحَلالِ وَاجِبٌ على كلِ مُسلِم

Maksudnya:  “Mencari yang halal adalah suatu kewajipan ke atas setiap Muslim”. 

(Riwayat) al-Thabarani 

Merujuk kepada persoalan hukum bermuamalah dengan insurans konvensional, Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (MJFK) kali ke - 80 pada 1-3 Februari 2008 telah pun memutuskan adalah dihukumkan sebagai haram kita bermuamalah dengan semua jenis insurans konvensional sama ada insurans nyawa, insurans am serta mempromosikannya juga adalah haram. 

Sebagai alternatif kepada produk-produk konvensional tersebut, umat Islam hendaklah mengambil produk-produk takaful yang patuh syariah yang menawarkan pelbagai jenis perlindungan secara Islam.  

والله أعلم بالصواب"
https://emusykil.muftiselangor.gov.my/index.php/site/jawapan?id=2434,"  Soalan

Assalamualaikum

Saya musykil berkaitan syarikat insuran konvensional. Adakah kesemua syarikat insuran konvensional difatwakan haram walaupun mempromosikan produk yang tidak berkaitan dengan pelaburan ( servis perlindungan semata contohnya medical card).

Bagaimana pula dengan syarikat Takaful di Malaysia yang dimiliki pegangan ownership oleh syarikat insuran konvensional? Sebagai contoh PruBsn Takaful dimiliki oleh Prudential konvensional. AIA Takaful dimiliki oleh AIA konvensional. Dana untuk membuka syarikat Takaful datangnya dari syarikat konvensional ini. Segala keuntungan syarikat Takaful ini disalurkan semula pada syarikat konvensional sebagai pemilik (pemegang saham). Dan apabila berlaku kerugian dari syarikat Takaful, syarikat konvensional sebagai pemilik akan menyalurkan dana tambahan utk menanggung & melancarkan operasi syarikat Takaful mereka. Bagaimana pula dengan sumber pendapatan agent Takaful yg memenangi contest ganjaran jualan tetapi dana ganjaran tersebut sebenarnya datang dari syarikat konvensional sebagai syarikat induk.

Mohon penjelasan kerana saya keliru berkaitan perkara ini. Terima kasih.

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

Persidangan Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-16 yang bersidang pada 15-16 Feb 1979 telah membincangkan mengenai insurans. Persidangan telah memutuskan bahawa insuran nyawa sebagaimana yang dikendalikan oleh kebanyakan syarikat insuran yang ada pada hari ini adalah haram dan sebagai suatu muamalah yang fasad kerana aqadnya tidak sesuai dengan prinsip-prinsip Islam iaitu:

Mengandungi gharar (ketidak-tentuan) 
Mengandungi unsur judi. 
Mengandungi muamalah riba.

Begitu juga, 

Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-80 yang bersidang pada 1 - 3 Februari 2008 telah membincangkan Kajian Hukum Insurans Am. Muzakarah telah memutuskan bahawa hukum ke atas Insurans Am adalah tidak diharuskan oleh Islam.

Dan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-89 yang bersidang pada 14 - 16 Disember 2009 telah membincangkan Hukum Mempromosikan Produk Insurans Konvensional Menurut Perspektif Syariah. Muzakarah berpandangan bahawa pendapatan atau komisyen yang diterima dalam proses transisi dari sistem konvensional kepada takaful adalah dimaafkan.

Kesimpulannya, keharaman insuran kovensional adalah disebabkan akad dan pelaburan langsungnya yang tidak bertepatan syariah Islam . Dengan pilihan yang ada iaitu takaful adalah harus untuk kita sebagai orang Islam melanggannya.

والله أعلم بالصواب

 "
https://emusykil.muftiselangor.gov.my/index.php/site/jawapan?id=2443,"  Soalan

Kalau kita dah tahu syarikat  tertentu membantu menyalurkan duit kpd israel secara terang-terangan tunjuk dalam media dan sekali gus membantu biaya membeli senjata api untuk tujuan memerangi orang islam , adakah boleh kita terus menggunakan atau bermuamalat dengan syarikat tersebut.","Jawapan  

السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

Merujuk kepada soalan yang diajukan,

Firman Allah S.W.T di dalam surah al-Maidah ayat 2:

وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya : ""dan janganlah kamu bertolong-tolongan pada melakukan dosa (maksiat) dan pencerobohan…”

Berdasarkan ayat di atas umat Islam dilarang untuk bermuamalah dengan mana-mana pihak yang diketahui bekerjasama dalam memerangi orang Islam. Kaedah fiqh menyebut :

كُلّ مَا أدّى إِلى حَرَامٍ فَهُوَ حَرَام

Maksudnya :” Setiap perkara yang membawa kepada perkara yang haram maka ia adalah haram (hukumnya).”

Berdasarkan kaedah ini maka membantu dalam perkara yang diharamkan oleh Allah adalah dikira sebagai berdosa dan umat Islam perlu menjauhkan diri darinya.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=2444,"  Soalan

Assalamualaikum 

 

Ana ada satu soalan nak dapatkan kepastian dari pihak mufti, berkenaan perniagaan yang ana nak buat.

 

Ana nak berniaga di Shopee/Lazada (platform berniaga). Tapi barang belum ada.

 

Ana iklankan barang di Shopee/Lazada dan tulis pre-order.

 

Bila dapat order, Shopee/Lazada hold dulu duit tu. Dengan duit sendiri, ana pergi beli barang tersebut dan hantar kepada pembeli.

 

Lepas pembeli terima barang tersebut, barulah Shopee/Lazada release duit tersebut kepada ana.

 

Kalau ana tak boleh deliver, Shopee/Lazada pulangkan semula duit tu kepada pembeli. 

 

 

Harus/halalkah cara berniaga yang ana nak buat ni? Takut termasuk dalam larangan

 لا تبع ما ليس عندك","Jawapan  

وَعَلَيْكُمُ السَّلَام وَرَحْمَةُ اللهِ وَبَرَكَاتُه 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد                       

Merujuk kepada soalan yang dikemukakan,

Hukum dropship atau menjadi ejen jualan untuk produk-produk tertentu dengan menggunakan aqad salam atau tempah adalah HARUS jika syarat-syarat yang disebutkan di bawah ini dapat dipenuhi:

1. Barang yang ditempah itu adalah barangan yang halal serta patuh syarak.

2. Memastikan spesifikasi produk yang ditempah dapat disifatkan dengan tepat berdasarkan hadis Rasulullah:

من أسلف فليسلف في كيل معلوم ووزن معلوم إلى أجل معلوم

""Sesiapa yang memesan barang maka hendaklah memesan dengan ukuran yang jelas, timbangan yang jelas, dan waktu yang jelas. "" (Riwayat al-Bukhari dan Muslim)

والله أعلم بالصواب

Sekian, terima kasih.   

 "
https://emusykil.muftiselangor.gov.my/index.php/site/jawapan?id=2448,"  Soalan

Assalamualaikum..

Saya ingin bertanya.

Saya ada berhutang kepada sahabat RM200. (Sahabat saya baru meninggal dunia) belum sempat untuk membayar hutang sebelum kematiannya.

Boleh kah saya wakafkan duit hutang si mati.(wakaf atas nama simati) Kepada badan wakaf. Supaya mendapat pahala wakaf berpanjangan?

Atau saya pulangkan rm200 Kepada waris? 

Sekian terima kasih untuk jawapannya.","Jawapan  

وﻋليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Hukum membayar hutang adalah satu kewajipan yang mesti ditunaikan. Kegagalan kita menjelaskan hutang disebabkan oleh kelalaian atau ketidakmahuan penghutang adalah satu perbuatan dosa yang dimurkai oleh Allah SWT. 

Merujuk kepada persoalan tuan, kita wajib membayar hutang tersebut kepada ahli waris si mati kerana hutang tersebut telah menjadi sebahagian daripada harta pusaka. Ini kerana harta milik si mati yang ditinggalkan selepas kematiannya akan beralih pemilikan kepada ahli waris yang hidup. Harta tersebut perlu untuk dibahagikan mengikut bahagian faraid yang ditetapkan oleh syarak. Sabda Nabi SAW sebagaimana yang diriwayatkan daripada Abu Hurairah RA:

مَنْ أَخَذَ أَمْوَالَ النَّاسَ يُرِيدُ أَداءَهَا أَدَّى اللهُ عَنْهُ وَ مَنْ أَخَذَ يُرِيدُ إِتْلَافَهَا أَتْلَفَهُ اللهُ

Maksudnya: Barangsiapa yang mengambil harta manusia (berhutang) dengan niat untuk membayarnya semula, maka Allah SWT akan menunaikannya untuknya. Barangsiapa yang mengambil harta manusia (berhutang) dengan niat untuk menghabiskannya tanpa membayar balik, maka Allah SWT akan membinasakan dirinya.  (Riwayat al-Bukhari)

Namun begitu, sekiranya penghutang mahu mewakafkan atau menyedekahkan pahala kepada si mati, penghutang boleh sahaja menggunakan hartanya sendiri untuk disedekahkan dan diniatkan pahalanya kepada si mati.

Sekian, terima kasih

والله أعلم بالصواب"
https://emusykil.muftiselangor.gov.my/index.php/site/jawapan?id=2449,"  Soalan

Assalamualaikum warahmatullahi wabarakatuh.

Tuan,saya ada persoalan berkaitan pertikaian harta pusaka oleh keluarga angkat arwah ibu mertua.

Ibu mertua saya Yang binti Khamis adalah anak angkat.Semasa ibu angkatnya meninggal dunia,ibunya berwasiat secara lisan untuk menghibahkan sebahagian tanah seluas tapak rumah kepada ibu mertua saya.Wasiatnya telah ditunaikan oleh bapa angkatnya iaitu Ali.

Tetapi setelah hampir 20 tahun,anak buah kepada ibu angkatnya telah meminta arwah ibu mertua saya, menandatangani surat perjanjian untuk mencagarkan geran tanah tersebut.Tapi apa yang berlaku sebaliknya.Apabila disemak di pejabat tanah Alor Gajah, Melaka oleh beberapa orang anak arwah ibu mertua,didapati nama arwah telah dipadam.

Anak arwah ada menuntut hak tanah tersebut tetapi mereka menggunakan sihir untuk memiliki tanah tersebut.Sekarang ini,anak arwah yang bongsu hendak menebus semula tanah tersebut.

Tuan,apa yang perlu saya dan suami buat.Adakah hak tanah pusaka itu telah terputus atau belum dan bagaimana cara.

Sekian terima kasih.

 ","Jawapan  

وعليكم السلام ورحمة الله وبركاته

الحمد لله والصلاة والسلام على رسول الله وعلى آله وأصحابه ومن والاه . أما بعد؛

Merujuk kepada soalan tuan/puan, menurut hukum syarak, wasiat telah berlaku dari pewasiat kepada ibu mertua tuan/puan dan tanah tersebut menjadi hak miliknya sejak wasiat dilafazkan. Namun jika wasiat dibuat hanya secara lisan tanpa ada bukti bertulis, wasiat tersebut mudah diselewengkan pihak tidak bertanggungjawab. Tambahan pula ibu mertua tuan/puan telah menandatangani perjanjian untuk mencagar geran tanah tersebut yang mungkin kesannya tanah boleh berpindah hak milik. Perkara sebegini elok dirujuk kepada Pejabat Daerah dan Tanah untuk mengetahui kisah disebalik apa yang berlaku dan bagaimana nama ibu mertua tuan/puan telah dipadam dari geran tersebut. Daripada Sai'd bin Zaid RA, bahawa Rasulullah SAW bersabda;

مَنِ اقْتَطَعَ شِبْرًا مِنَ الأرْضِ ظُلْمًا، طَوَّقَهُ اللَّهُ إِيَّاهُ يَومَ القِيَامَةِ مِن سَبْعِ أَرَضِينَ

Maksudnya : Sesiapa yang mengambil sejengkal daripada bumi (tanah) orang lain secara zalim, mengkalungkannya dengan kadar tanah yang diambil ditambah dengan kedalamannya sedalam tujuh petala bumi sebagai azab pada hari kiamat.

(Riwayat Muslim)

Sekiranya berlaku penyelewengan atau penipuan oleh mana-mana pihak, pihak tuan/puan boleh membuat tuntutan di mahkamah yang berbidangkuasa. Mengambil harta atau hak orang lain secara batil adalah berdosa dan dilarang di dalam Islam.

والله أعلم بالصواب"
https://emusykil.muftiselangor.gov.my/index.php/site/jawapan?id=2451,"  Soalan

Assalamualaikum... saya ingat bertanya berkenaan hukum jika saya dipanggil mengajar di bawah satu program di bawah tajaan Kerajaan persekutuan, iaitu program tajaan HRDF untuk memberi latihan kepada rakyat malaysia. Saya difahamkan, pegawai yang menguruskan program ini akan mengambil 30% daripada peruntukan yg diluluskan iaitu sebanyak 100K untuk satu-satu kursus yang diberikan kepada syarikat yang melaksanakan kursus tersebut... adakah ini dikira rasuah ? dan apakah status bagi halal haram duit bayaran yang saya terima sebagai Cikgu yang mengajar program tersebut ?","Jawapan  

وعليكم السلام ورحمة الله وبركاته

...اَلْحَمْدُ لِلَّهِ رَبِّ الْعَالَمِيْنَ, وَالصَّلاَة ُوَالسَّلاَمُ عَلَى سَيِّدِنَا مُحَمَّدٍ وَعَلَى آلِهِ وَأَصْحَابِهِ أَجْمَعِيْنَ

Merujuk kepada persoalan tuan, sekiranya terdapat isu penyalahgunaan kuasa seperti mengambil kesempatan atas jawatan yang diberikan maka hendaklah dilaporkan kepada pihak yang berwajib terutamanya kepada pihak majikan atau pihak berkuasa  kerana ia melibatkan peruntukan daripada kerajaan persekutuan dan lebih-lebih lagi untuk pelaksanaan program kepada rakyat. 

Berhubung dengan bayaran yang diterima sebagai cikgu (tenaga pengajar) ia tidak dikategorikan sebagai rasuah bahkan ia adalah ganjaran upah kepada seseorang yang telah memberikan perkhidmatan.  Hukum menerima bayaran tersebut adalah harus. 

والله أعلم بالصواب"
https://emusykil.muftiselangor.gov.my/index.php/site/jawapan?id=2452,"  Soalan

Assalamualaikum tuan ss mufti selangor.

Saya mempunyai kemusykilan mengenai hukum trading FCPO ( future crude palm oil). Majlis Penasihat Syariah Suruhanjaya Sekuti Malaysia telah memutuskan hukum trading FCPO adalah halal. Namun, sehingga kini, semua broker dan bank yang terlibat adalah bank konvensional. Persoalannya:

1. Adakah hukumnya saya menggunakan perkhidmatan bank konvensional ( yang melibatkan leverage dan sebagainya) ini untuk trading FCPO, kerana setakat ini belum ada bank islam yang menawarkan perkhidmatan yang sama?.

2. Jika dibenarkan, bagaimana pula caranya untuk saya membuat pembersihan terhadap keuntungan yang saya dapat daripada trade ini? Berapa kadar RM yang perlu saya bersihkan?

Terima kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

FCPO ini adalah urusniaga yang telah berada di dalam senarai bursa Malaysia dan ia adalah perniagaan yang patuh syariah. Oleh kerana FCPO ini telah tersenarai di bursa, maka semua bank terlibat sama ada kovensional atau Institut Kewangan Islam. Namun, menjadi satu kewajipan kepada trader untuk memilih bank pembiaya yang patuh syariah sahaja. 

والله أعلم بالصواب"
https://emusykil.muftiselangor.gov.my/index.php/site/jawapan?id=2453,"  Soalan

Assalamualaikum 

 

Saya hendak bertanya tentang saluran untuk membersihkan interest / dividen yang tidak patuh syariah. Saya faham yang kita perlu salurkan kpda badan yang memberi benefits kepada orang awam.

 

Soalan saya, boleh ke saya salurkan kepada orang yang kurang bernasib baik, tetapi secara individu. Contohnya saya guna duit itu untuk membeli pakaian kepada jiran yang baru kebakaran rumah, atau kepada mana-mana pengemis di tepi jalan. Boleh ke sedemikian?

 

Harap dapat dibantu","Jawapan  

وعليكم السلام ورحمة الله وبركاته 

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan,  kaedah untuk  membersihkan harta yang tidak patuh syariah adalah dengan menyerahkan kepada pihak Baitulmal, Majlis Agama Islam Negeri .Dana ini akan diserahkan kepada fakir miskin atau golongan yang  tidak berkemampuan (maslahah umum). Penyucian harta dengan jalan ini bukanlah bertujuan untuk memperoleh pahala daripada kebaikan tersebut, bahkan orang yang bersedekah dengan harta yang haram atau syubhah ke jalan kebajikan tetap tidak mendapat pahala sedekah, sebaliknya akan mendapat pahala dari sudut lain iaitu beroleh pahala disebabkan usahanya untuk melupuskan harta yang haram dan tidak menggunakan harta tersebut untuk dirinya dan ini adalah pahala disisi Allah S.W.T.

Hal ini adalah bersandarkan kepada hadis Rasulullah SAW yang diriwayatkan oleh Abu Hurairah RA yang bermaksud: 

“Sesiapa yang menzalimi kehormatan atau apa sahaja harta saudaranya hendaklah ia meminta halal daripadanya pada hari ini sehingga jangan berbaki satu dinar atau dirham. Jika tidak, sekiranya dia mempunyai amal soleh, maka akan diambil amal solehnya dengan kadar kezaliman yang dilakukannya, dan kiranya tiada lagi kebaikan, maka akan dipertanggungjawabkan kejahatan orang yang dizaliminya itu pula.” (Riwayat al-Bukhari)

Sehubungan itu, bagi perincian maklumat dan info yang lebih lanjut pihak tuan boleh menghubungi Sektor Baitulmal, Majlis Agama Islam Selangor di talian 03-5514 3400.  

Sekian, terima kasih

والله أعلم بالصواب"
https://emusykil.muftiselangor.gov.my/index.php/site/jawapan?id=2454,"  Soalan

Aslmkm..saya ingin bertnya apa hukum seorang dropship kedai emas menjual emas dengan cara mark up harga kepada pelanggan yang berminat dan pelanggan tersebut perlu membuat bayaran dahulu oleh pelanggan tersebut sebelum barang kemas itu diserah kepada pelanggan.Maksudnya dropship itu tidak mengeluarkan sebarang modal tetapi mendapat keuntungan melalui mark up harga pada barangan tersebut.Apakah hukumnya ustaz?Adakah ini dikira sebagai makan untung atas angin? Dan apakah hukum makan untung angin?terima kasih ustaz.Harap sangat ustaz dpt menjawab soalan saya kerana saya bimbang rezeki yang masuk ini tidak halal.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Asas kepada perniagaan dropship adalah HARUS ini kerana tugasnya hanya membantu mempromosi dan menjualkan sesuatu  barangan  tersebut  dengan  komisyen keuntungan jualan akan diberikan kepadanya. Oleh yang demikian, kebiasaan akan ada perjanjian antara syarikat/ pemilik barang dengan dropshiper dan sekiranya mark up harga itu dibenarkan dalam perjanjian dan diketahui pemilik barang, maka ianya tiada keraguan. Namun kebiasaannya dropshiper membeli barang dari pemilik dengan harga yang lebih rendah dari harga jualan dan pastinya ia menguntungkan tanpa perlu mark up. 

Hadis Rasulullah SAW yang diriwayatkan oleh ‘Ubadah bin al-Samit r.a yang bermaksud: 

""Emas dengan emas, perak dengan perak, gandum dengan gandum, tamar dengan tamar, garam dengan garam, perlu sama, timbangan sama dan diserah tangan segera. Jika asnaf-asnaf ini berbeza, juallah seperti mana kamu kehendaki selagi ia serahan segera (tidak bertangguh)"" (Riwayat Imam Muslim).

Bagi urusan niaga emas yang dijalankan, perlu mematuhi syarat berikut:

1. Pembayaran mesti secara penuh dan tidak boleh sama sekali dibayar ansuran (hutang).

2. Dipastikan spesifikasi emas adalah sama sepertimana yang dipersetujui antara kedua belah pihak

3. Serahan berlaku pada waktu atau tempoh yang diketahui oleh pembeli serta tidak tertangguh selepas kesepakatan itu berlaku. 


Sekian, terima kasih

والله أعلم بالصواب"
https://emusykil.muftiselangor.gov.my/index.php/site/jawapan?id=2457,"  Soalan

Assalamualaikum..saya ada pernyataan berkenaan forex trading..Apakah hukum berdagang minyak mentah melalui forex?Adakah hukumnya sama seperti forex?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

Merujuk kepada Keputusan Majlis Penasihat Syariah(MPS) Suruhanjaya  Sekuriti Malaysia yang telah dikeluarkan pada  31 Disember 2020 pada laman sesawang Suruhanjaya Sekuriti Malaysia menyatakan bahawa: 

Kontrak niaga hadapan komoditi merujuk kepada perjanjian untuk membeli atau menjual sejumlah komoditi yang telah ditetapkan pada harga tertentu dan tarikh tertentu pada masa hadapan. Di Malaysia, antara kontrak niaga hadapan komoditi yang diniagakan di pasaran ialah Kontrak Niaga Hadapan Minyak Sawit Mentah [Crude Palm Oil Futures (FCPO)]. Kontrak FCPO telah diputuskan oleh MPS sebagai salah satu produk patuh syariah.

Berdasarkan maklumat tersebut, difahami bahawa perdagangan minyak mentah termasuk di dalam kategori perdagangan komoditi yg diharuskan dan tiada perdagangan minyak melalui forex. Manakala Forex adalah perniagaan yang melibatkan nilai matawang samada melalui Ringgit Malaysia dengan USD dan lain-lain. Perdagangan jenis ini berbeza dengan perdagangan matawang asing atau forex yang perlu mematuhi beberapa syarat sebagaimana ditetapkan oleh Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012 telah membincangkan Hukum Perdagangan Pertukaran Matawang Asing oleh Individu Secara Lani (Individual Spot Forex) Melalui Platfom Elektronik. Muzakarah telah merumuskan ia melibatkan item ribawi (iatu mata wang) dan dari sudut fiqhiyyah ia tertakluk di bawah hukum Bay al-Sarf yang perlu dipatuhi syarat-syarat umum jual beli dan syarat-syarat khusus bagi Bay al-Sarf seperti berikut:

Syarat-syarat umum jual beli:

Pihak yang berakad mestilah mempunyai kelayakan melakukan kontrak (Ahliyyah al-Ta’aqud);
Harga belian hendaklah diketahui dengan jelas oleh kedua-dua pihak yang berakad;
Item belian hendaklah suatu yang wujud dan dimiliki sepenuhnya oleh pihak yang menjual serta boleh diserahkan kepada pembeli;
Sighah akad hendaklah menunjukkan keredhaan kedua-dua pihak, tidak ada unsur penempohan dan sighah ijab dan qabul mestilah bersepadanan dan menepati antara satu sama lain dari sudut ciri-ciri dan kadarnya.

Syarat-syarat khusus Bay al-Sarf:

Berlaku taqabbudh (penyerahan) antara kedua-dua item yang terlibat dalam platform forex sebelum kedua-dua pihak yang menjalankan transaksi berpisah daripada majlis akad;
Jual beli matawang hendaklah dijalankan secara lani dan tidak boleh berlaku sebarang penangguhan; dan
Akad jual beli al-sarf mesti bebas daripada khiyar al-Syart.

Selain memenuhi syarat-syarat tersebut, Muzakarah juga menegaskan bahawa operasi perdagangan pertukaran mata wang asing (forex) hendaklah bebas daripada sebarang unsur riba, elemen al-Salaf wa al-Bay (pemberian hutang dengan syarat dilakukan transaksi jual beli), unsur perjudian, gharar yang berlebihan dan kezaliman atau eksploitasi.

Berdasarkan kajian terperinci yang telah dilakukan, Muzakarah mendapati bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik mengandungi unsur-unsur seperti riba melalui pengenaan rollover interest, pensyaratan jual beli dalam pemberian hutang melalui leverage, qabd yang tidak jelas ketika transaksi pertukaran, penjualan mata wang yang tiada dalam pegangan dan spekulasi yang melibatkan perjudian. Selain itu ianya juga tidak sah dari sisi undang-undang Kerajaan Malaysia.

Sehubungan itu, Muzakarah bersetuju memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara. Selaras dengan itu, umat Islam adalah dilarang daripada melibatkan diri dalam perdagangan mata wang seumpama ini.

Muzakarah juga menegaskan bahawa keputusan yang diputuskan ini tidak terpakai ke atas urus niaga pertukaran mata wang asing menerusi kaunter di pengurup wang berlesen dan urus niaga pertukaran mata wang asing yang dikendalikan oleh institusi-institusi kewangan yang dilesenkan di bawah undang-undang Malaysia.

والله أعلم بالصواب"
https://emusykil.muftiselangor.gov.my/index.php/site/jawapan?id=2467,"  Soalan

Assalamualikum,

Saya sudah bercerai sama suami 4 tahun yang lepas.

Ketika masih bersama dulu, saya dan suami ada membeli kereta dan saya pernah meminta suami untuk memberi sedikit wang sebagai bayaran pembelian kereta.

Masalahnya, saya tidak ingat samada saya minta wang secara hutang atau tidak.  Yang saya ingat adalah suami setuju memberi wang dangan syarat saya membelikan jam tangan untuknya sebagai hadiah harijadi.

Selepas mendapatkan kereta, saya juga telah membeli jam untuk suami.  Setahun selepas itu kami bercerai dan selepas 3 tahun saya telah menjual kereta tersebut.

Soalan saya – perlukah saya membayar wang bekas suami yang telah dipakai untuk membeli kereta? Sebab saya tidak ingat samada wang itu dikira hutang atau tidak.

Jazakallah kheir","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan puan, secara uruf atau adat perkahwinan masyarakat, pemberian itu dilihat sebagai hadiah kerana ketika pemberian bekas suami puan meletakkan syarat hadiah jam tangan, maka dengan pemberian jam tersebut dikira sudah selesai, kerana ia dikategorikan sebagai hibah bersyarat. Secara normal kehidupan suami isteri ianya bukanlah dikira sebagai hutang melainkan secara jelas ketika pemberian duit itu bekas suami menyatakan ianya adalah hutang.

والله أعلم بالصواب

Sekian, terima kasih.  

 "
https://emusykil.muftiselangor.gov.my/index.php/site/jawapan?id=2470,"  Soalan

Assalamualaikum 

Saya diajak oleh rakan untuk menyertai MLM iaitu Mary Kay, Young Living,  sharklee, tupperware, atomy (syarikat luar negara) yang keuntungannya disalurkan untuk perttubuhan kristian di negara mereka. Sekiranya saya menggunakan produk tersebut dan mendapat hasil keuntungan. Apakah hukum saya mendapat komisyen hasil perniagaan tersebut.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Segala bentuk perniagaan adalah harus dijalankan sebagaimana kaedah fiqh menyebut: 

الأصل في الأشياء الإباحة

Maksudnya: “Asal pada sesuatu perkara adalah harus”

Hukum menjalankan perniagaan yang halal dan tidak bertentangan dengan hukum syarak adalah harus. Bagaimanapun apabila diketahui tujuan suatu perniagaan itu adalah untuk menyebarkan agama Kristian atau kefahaman yang bertentangan dengan Syara', maka terdapat unsur shubhah di situ. Bersubahat atau bekerjasama dalam usaha penyebaran agama Kristian adalah dilarang. Bagi mengelakkan sebarang keraguan dan was-was adalah lebih baik sekiranya mengelakkan diri daripada terlibat dalam perniagaan ini.  Hadis yang diriwayatkan oleh Nu'man bin Basyir r.a, Rasulullah SAW bersabda yang bermaksud:

“Barangsiapa yang memelihara dirinya daripada sebarang syubhah maka sebenarnya dia telah menyelamatkan agama dan maruahnya.” (Riwayat al-Bukhari dan Muslim)

والله أعلم بالصواب"
https://emusykil.muftiselangor.gov.my/index.php/site/jawapan?id=2471,"  Soalan

Apakah hukum berurusan jual beli and mempromosi produk-produk syarikat milik bukan Islam bertaraf International (Syarikat luar negara beroperasi di Malaysia) jika aktiviti syarikat nya seperti dibawah?

Syarikat ""A"" merupakan sebuah syarikat berskala multibillion dollar yg mempunyai kilang pengeluaran terbesar didunia dan pusat RND nya sendiri yg kedua besar didunia yg banyak melibatkan diri dalam industri ""Health and Wellness"" serta produk-produk kegunaan rumah (Households item) dan lain-lain. Syarikat ini memasarkan dan membuka cawangannya sudah berada di hampir 16 buah negara termasuk di Malaysia. Konsep perniagaan mereka sangat mudah iaitu menjual produk terus kepada pengguna dari kilang tanpa ada orang tengah dengan motto perniagaan mereka ialah "" Absolute Quality"" dan "" Absolute Price"", bermakna mereka tekankan quality produk dan harga yg sangat berpatutan. Mereka sanggup memberi jaminan pulangan bayaran dalam masa 30 hari jika ada pelanggan/pembeli yg tidak berpuas hati dengan produk mereka. Kosep perniagaan mereka adalah mudah iaitu ""Consumer Base Income"", dimana semua pembeli di anggap sebagai rakan perniagaan yang setiap belian akan diberi bonus (income) jika syarat-syarat dipenuhi. Antara syaratnya ialah minima adalah pembeli wajib mendaftar sebagai ahli (tanpa ada apa-apa bayaran dikenakan, percuma seumur hidup), belian telah mencapi nilai RM100.00 dan belian dalam kumpulan mencapai RM3000.00 tanpa ada masa ditetapkan. Syarika ""A"" menetapkan 70% keuntungan akan diberikan kepada pembeli (ahli) dan 30% dikembalikan kepada syarikat. Daripada 70% itu, 44% dikenali sebagai Komisen/Bonus Umum, 20% sebagai ""Leadership Bonus: dan 6% sebagai ""Education Bonus"" mengikut pencapaian ahli. Apa yg menarik sistem perniagaan syarikat ""A"" adalah untuk menjadi ahli;

1. Tiada sebarang bayaran dikenakan semasa pendaftaran

2. Tiada pembayaran deposit diperlukan

3. Tiada konsep ""memakan komisen"" keatas ahli lain

4. Tidak perlu menjual produk syarikat

5. Hanya perlu membeli untuk kegunaan sendiri bila perlu (tiada paksaan)

6. Setiap pembelian akan diberi bonus

7. Ahli perlu menghebahkan kehebatan produk kepada kawan dan kenalan dan menjemput mereka bersam-sama menajd ahli.

8. Semakin ramai menjadi ahli semakin besar keuntungan perniagaan dan semakin banyak bonus akan diberikan kepada ahli.

Dengan sistem yg mudah dan tidak membebankan serta percuma, ia telah dijadikan satu platform untuk membantu semua masyarakat tanpa mengira bangsa dan agama untuk sama-sama menertai sebagai ahli dan menjadikan kosep perniagaan ini sebagai satu sumber pendapatan. Di Malaysia kami jadikan ia sebagai platform HMF (Help Muslim First) dimana ramai masyarakat Islam melebihi 80,000 org telah menyertai dan mendapat manafaat besar apatah lagi dikala pendemik convid ini yg ramai kehilangan dan kekurangan punca pendapatan. Ramai masyarakat Islam di Malaysia yang dulunya asnaf penerima zakat sudah menjadi pengeluar zakat sebagai contoh. Ada yg telah mencapai pendapatan 5 angka hasil daripada menyertai program dengan syarikat ""A"" ini; iaitu program ""Consumer Base Income"" ini.

Bukan sahaja pendapatan baik diperolehi, malah quality produk telah memanfaat ramai pengguna seperti pesakit kanser yang pulih, pesakit penyakit-penyakit kronik sperti jantung, Darah tinggi, Diabetis, penyakit kulit dan lain-lain yg semakin pulih dengan penggunaan produk kesihatan mereka sebagai contoh.

Menyedari sensitiviti orang Islam, syarikat ""A"" telah bekerjasama dengan "" Korean Muslim Federation"" untuk mengaudit dan mengcertifikasi status halal produk-produk yang masuk ke Malaysia serta bekerjasama dengan JAKIM dan KKM seperti yg diwajibkan kerajaan Malaysia. Bermula dengan Malaysia mereka telah paham kepentinagn halal dan Malaysia dijadikan permulaan certifikasi halal produk-produk mereka untuk keseluruh dunia terutamnay ke negara-negara Islam lain.

Sebagai syarikat yang hebat, mereka jugak menjalankan aktivit-aktiviti CSR dan bantuan kepada yg memerlukan seperti di Malaysia mereka terlibat dengan menyumbang bantuan kepada badan-badan kerajaan dan NGO utk menghadapi CONVID19, bantuan kepada persatuan-perssatuan sepeti orang cacat dan lain-lain.

Sebagai syarikat bukan Islam mereka juga terlibat memberi bantuan dan sumbangan kepada badan-badan dan organisasi bukan Islam termasuklah organisasi berasakan agama seperti Kristianity terutamanya di negara mereka. Walaubagimanapun polisi syarikat tidak membenarkan syarikat terlibat secara terus sebagai organisasi politik, keagamaan dan lain-lain tetapi hanya sekadar menyumbang bantuan CSR. Maka tidak hairanlah sumbangan mereka diberi pengiktirafan oleh badan-badan tertentu termasuklah badan-badan keagamaan (bukan Islam). 

PERSOALAN:

Apakah hukum berurusan dengan syarikat ""A"" sebuah syarikat bukan Islam yang turut menyumbang kepada aktivit kebajikan tak mengira bangsa dan agama termasuklah mereka meyumbang bantuan kepada organisasi agama (bukan Islam seperti Kristianity) atas dasar sumbangan CSR syarikat. Apakah Haram berurusan? Harus berurusan? Atau dikira bersyubahah atau tidak?

 

 ","Jawapan  

السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, asal suatu perkara adalah harus sebagaimana kaedah fiqh;

الأصل في الأشياء الإباحة

Maksudnya: “Asal pada sesuatu perkara adalah harus”

Berdasarkan kaedah fiqh di atas, jika syarikat A ditubuhkan untuk tujuan perniagaan semata-mata maka tiada halangan untuk  bermuamalah. CSR yang dibuat adalah hak pemilik syarikat. Namun, jika syarikat A secara terang menyatakan penubuhannya mempunyai agenda penyebaran agama atau fahaman yang bertentangan dengan Islam, maka lebih utama kita mengelakkan diri daripada bermuamalah dengannya, kerana ada unsur shubhah. 

Bersubahat atau bekerjasama dalam perkara-perkara yang disebutkan itu adalah haram. Firman Allah S.W.T dalam surah al-Maidah ayat 2;

وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya : “dan janganlah kamu bertolong-tolongan pada melakukan dosa (maksiat) dan pencerobohan”

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2472,"  Soalan

Assalamualaikum 

Saya mohon pencerahan jawapan dari pihak pejabat mufti. Berkaitan link ini.  

http://emusykil.muftiselangor.gov.my/index.php/b?id=2425

Soalan saya:
1. Adakah jawapan tersebut hasil muzakarah pejabat Mufti Selangor dengan pihak Atomy @ jawapan tersebut mengikut soalan yang diberikan?

2. Adakah jawapan tersebut pandangan @ fatwa daripada pejabat Mufti Selangor?

Saya percaya dengan amanah yang di pertanggungjawab ke atas pihak Mufti. Jika jawapan adalah hasil muzakarah & penilitian pihak pejabat Mufti dengan Atomy. 

Maka wajib bagi saya berhenti dan menyeru dengan yakin kepada orang yang saya bawa masuk untuk tidak terlibat dengan Atomy. 

Jawapan dari pihak pejabat Mufti Selangor ini nanti saya jadikan sebagai hujah. InshaAllah. Berani kerana Benar. Allahu Akhbar.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

Merujuk kepada persoalan ;

1.  Setiap jawapan yang  diberikan adalah berdasarkan kepada persoalan yang diterima oleh pihak jabatan. Jawapan kepada soal jawab agama yang dikeluarkan oleh jabatan ini adalah pandangan hukum bagi  menjawab setiap persoalan yang dikemukakan kepada pihak kami.

2. Jawapan yang pihak jabatan berikan walaupun  bukan fatwa tetapi ia merupakan suatu pandangan hukum yang perlu dijadikan pedoman dalam kehidupan harian sebagai seorang muslim. Perkara ini adalah kerana tidak semua isu atau persoalan perlu difatwakan. 

والله أعلم بالصواب

Sekian, terima kasih.                                                                     

 "
https://emusykil.muftiselangor.gov.my/index.php/site/jawapan?id=2473,"  Soalan

Assalamualaikum...

Saya ingin bertanyakan mengenai apakah hukum memperolehi pendapatan melalui media sosial seperti youtube,facebook dan lain lain,seperti kita sedia maklum bahawa pendapatan melalui media sosial adalah melalui iklan yg terdapat di media sosial tersebut,apakah hukumnya jika iklan iklan yang dipaparkan tersebut menunjukkan perkara yang tidak elok seperti perempuan yang tidak menutup aurat dengan sempurna. Sbg contoh jika iklan yang dipaparkan itu iklan baju dan seluar dalam wanita serta perempuan yang didalam iklan itu hanya memakai baju dalam dan seluar dalam....","Jawapan  

وعليكم السلام ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan, media sosial seperti youtube,facebook dan syarikat pengiklanan yang pelbagai telah menjadikan area blogging semakin rancak sebagai ‘periuk nasi’ tambahan blogger disamping berkongsi maklumat, pengalaman dan pandangan hidup di alam maya.

Melalui syarikat pengiklanan tersebut, terdapat pelbagai cara memperolehi pendapatan melalui media sosial. Diantaranya, sponsored post, Advertorial, CPC (Cost-per-click) Campaigns, dan lain-lain lagi.

Secara ringkas, mereka menyewa ruang blog bagi memaparkan iklan pengiklan dan diberi upah seperti melalui penulisan entri iklan atau dibayar berdasarkan jumlah klik dan jumlah pelawat. Sumber pendapatan juga jelas melalui pengiklan kepada syarikat pengiklanan.

Walau bagaimanapun, mengiklankan perkara yang diharamkan oleh Islam, maka duit yang dihasilkan menjadi haram dengan sebab pemohon redha (bersetuju) dengan iklan tersebut. Contoh iklan yang diharamkan Islam ialah arak, judi, porno dan seumpamanya.  

Allah S.W.T melarang berkejasama dalam hal yang diharamkannya seperti firmanNya dalam surah al-Maidah ayat 2: 

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ

Maksudnya: ""Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya)"". 

والله أعلم بالصواب"
https://emusykil.muftiselangor.gov.my/index.php/site/jawapan?id=2474,"  Soalan

Assalamualaikum,

Saya ingin bertanya, apakah hukum jika kita berniaga di platform Facebook yang secara terang memberikan sumbangan kepada Yahudi ( Israel) yang menyerang Islam di Palestin ?

Ada diantara kita yang membuat iklan berbayar di fb tersebut adakah kita dikategori membantu dakwah mereka ? Dan apakah hukum bagi pendapatan yang kita dapat dari hasil iklan berbayar di Facebook tersebut ? ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

Jika pengasas sesuatu syarikat seperti Facebook dan lain-lain ada menyatakan dengan jelas tujuan perniagaannya adalah untuk agenda kristianisasi atau menyebarkan aqidah yang bertentangan dengan Islam, maka lebih utama elakkan diri daripada terlibat dengannya kerana dianggap membantu dan menolong dalam perkara permusuhan dan dosa. Firman Allah SWT dalam Surah al-Maidah ayat 2:   وَتَعَاوَنُوا عَلَى الْبِرِّ وَالتَّقْوَىٰ وَلَا تَعَاوَنُوا عَلَى الْإِثْمِ وَالْعُدْوٰنِ

maksud: ""Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat)  dan pencerobohan""

والله أعلم بالصواب"
https://emusykil.muftiselangor.gov.my/index.php/site/jawapan?id=2475,"  Soalan

Assalamualaikum 

Di dalam kenyataan pentadbiran Amerika Syarikat, mereka ban jenama Huawei kerana applikasi mereka digunakan untuk menangkap golongan Islam Uyghur di China. Adakah menggunakan telefon Huawei, bekerja dengan Huawei juga subahat menindas golongan Islam Uyghur.

Intel Malaysia antara pembayar tercukai tertinggi negara Malaysia.  Mereka juga penyumbang utama ekonomi Israel , wwe.jewishvirtuallibrary.org/intel-and-istael...adakah menggunakan komputer yang mempunyai chip intel, applikasi Facebook dan komputer Dell membantu golongan zionis mengembangkan zionis dan menindas saudara Islam Palestine sebagaimana perniagaan Atomy yang berlandaskan Kritianiasi. Diketahui Zionis membunuh berjuta-juta umat Islam di Palestine, mengembangkan zionisme di mana-mana. Adakah mereka yang bekerja di Intel, Dell, Facebook, microsoft dan sebagainya, menggunakan komputer, telefon applikasi ini bersubahat memyumbang untuk agama lain . ","Jawapan  

وعليكم السلام ورحمة الله وبركاته 

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk persoalan puan, jika dasar sesuatu syarikat walau apa nama sekali pun agendanya untuk penyebaran agama atau fahaman yang bertentangan dengan Islam, atau menzalimi umat Islam maka hendaklah dielakkan daripada terlibat dengan syarikat tersebut.

Walaubagaimanapun, jika dasar penubuhan sesuatu syarikat tersebut hanya untuk perniagaan dan pengeluaran produk untuk memenuhi keperluan semasa namun dalam masa yang sama pemiliknya menyumbang kepada badan-badan kebajikan bukan Islam sebagai program CSR syarikat maka tiada larangan untuk bermuamalah dengan syarikat berkenaan. 

Sehubungan itu, umat Islam dinasihatkan agar sentiasa berhati-hati dalam memilih sebarang pekerjaan supaya rezeki yang diterima diberkati dan diredhai Allah SWT. 

والله أعلم بالصواب"
https://emusykil.muftiselangor.gov.my/index.php/site/jawapan?id=2477,"  Soalan

Assalamualaikum Tuan/Puan,

 

Saya mohon pandangan dari pejabat mufti selangor

Saya ada beberapa soalan.Syarikat ditempat saya bekerja ada menyediakan group term medical card untuk semua pekerja yang dibiayai sepenuhnya oleh syarikat.Medical card ini menyediakan perkhidmatan pesakit luar klinik & hospitalized.Tapi medical card tersebut ialah konvensional.

Kemudian setiap tahun kami diberi peruntukan oleh majikan dalam bentuk point dan diberi pilihan samada untuk ;

A) Menaikkan kadar perlindungan medical card

 - Jika melebihi had yang disediakan,maka pekerja perlu menambah bayaran melalui potongan gaji

B) Tidak membuat sebarang perubahan

C) Menurunkan kadar perlindungan medical card

 -  Maka akan banyak point yang berbaki

Hasil dari lebihan point tadi,pekerja boleh membuat beberapa jenis claim bergantung kepada jumlah point yang berbaki oleh setiap pekerja.

Sebagai contoh boleh claim petrol,servis kereta,peralatan elektronik dsb.Misalnya saya ada lebihan 500 point,maka saya layak untuk claim petrol saya berjumlah Rm500 dengan 500 point.Kemudian syarikat akan kreditkan duit kedalam account bank saya.

1) Soalan saya bolehkah kami pekerja muslim menggunakan medical card tersebut ?

2) Apakah dibolehkan pekerja muslim menerima wang pampasan dari syarikat insurans tersebut jika berlaku kematian?

3) Apakah hukum wang yang kami terima hasil dari transaksi claim point tersebut ?

 

Sekian,

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Mesyuarat Jawatankuasa Fatwa Negeri Selangor Kali ke 3/2011 yang bersidang pada 14 Jun 2011 telah memutuskan: 

Insurans konvensional adalah suatu muamalat yang diharamkan kerana bercanggah dengan prinsip Islam. Oleh yang demikian, pampasan polisi insurans konvensional yang diterima oleh ahli waris adalah dikira sebagai harta tidak patuh syariah.

Walau bagaimanapun, merujuk persoalan yang dikemukakan berkaitan medical card yang diberikan oleh syarikat (tanpa caruman daripada pekerja), maka harus bagi setiap pekerja menggunapakai kemudahan medical card tersebut dan mengambil manfaat daripadanya.

Manfaat kesihatan yang diterima dari syarikat walaupun ia berasal dari konvensional adalah bukan pilihan kita tetapi ketetapan majikan dan berdosa itu hanya jatuh kepada majikan bukannya pekerja. Kita sebagai pekerja hanyalah penerima manfaat sahaja.

Sebagaimana yang diceritakan ketika jamuan Barirah bekas hamba ‘Aisyah yang menghidangkan daging kepada Rasulullah SAW. Apabila daging itu dihidangkan kepada Rasulullah S.A.W, lalu baginda diberitahu bahawa daging tersebut adalah sedekah kepada Barirah. Baginda menjawab: “Untuk dia sedekah, untuk kita hadiah” (Riwayat al-Bukhari dan Muslim).

Maksudnya keharaman Baginda memakan harta sedekah telah berubah menjadi harus disebabkan daging sedekah itu diterima oleh Barirah  bukannya Baginda Rasulullah SAW.  

Kesimpulannya, pilihan yang lebih baik kepada tuan selaku seorang Muslim adalah pilihan no 3 iaitu menurunkan kadar perlindungan dengan mengambil manfaat dalam bentuk yang lain. Dengan pilihan yang semakin banyak di luar sana, tuan boleh melanggan takaful medical card bagi menampung kekurangan manfaat (yang ditampung syarikat) sekiranya diperlukan. Tuan juga boleh mencadangkan kepada pihak syarikat untuk beralih kepada takaful bagi menjamin manfaat yang diterima lebih baik dan patuh syariah. 

والله أعلم بالصواب"
https://emusykil.muftiselangor.gov.my/index.php/site/jawapan?id=2480,"  Soalan

Assalamualaikum, baru-baru ni saya telah diajak untuk menyertai kumpulan niaga shaklee. Namun setelah diselidik latar belakang perniagaan shaklee ini, saya dapati ia mendirikan Yayasan ""Dream Foundation"" bagi menyalurkan dana kepada usaha-usaha penyebaran agama Kristian. Apakah hukum sekiranya saya menyertai kumpulan ini? Apakah hukum duit yang dijana melalui perniagaan melalui kumpulan ini?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan, asal suatu perkara adalah harus sebagaimana kaedah berbunyi;

الأصل في الأشياء الإباحة

Maksudnya: “Asal pada sesuatu perkara adalah harus”

Hukum menjalankan perniagaan yang halal dan tidak bertentangan dengan hukum syarak adalah harus. Bagaimanapun apabila diketahui suatu perniagaan itu mempunyai dasar dalam penyebaran agama Kristian, maka terdapat unsur shubhah di situ. Bersubahat atau bekerjasama dalam usaha penyebaran agama Kristian adalah dilarang. Firman Allah S.W.T dalam surah  al-Maidah ayat  2 ;

وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya : “…dan janganlah kamu bertolong-tolongan pada melakukan dosa (maksiat) dan pencerobohan…”

والله أعلم بالصواب

Sekian, terima kasih.   

 

          "
https://emusykil.muftiselangor.gov.my/index.php/site/jawapan?id=2484,"  Soalan

Assalamualaikum tuan, saya ada terbaca komen tuan mengenai syarikat atomy.jadi timbul tanda tanya pada diri saya.majoriti perniagaan2 di malaysia,rata2 pemiliknya dari kaum yg bukan berugama islam.contoh kedai2 runcit..supermarket ternama..farmasi..kedai baik pulih kenderaan..

Jadi, pemilik2 perniagaan ni rata2 dari kaum cina atau india.setiap keuntungan pasti mereka hadiah atau sumbang dkt gereja2 atau kuil2 setiap ugama yg mereka anuti.

Jadi macam mana nak klasifikasikan status kalau kita pergi membeli product2 yg mereka niagakan?

Mungkin tuan memberi penjelasan khas utk atomy korea.tetapi ahli2 atomy malaysia disarankan membayar zakat serta bersedekah.sebab tu komuniti atomy malaysia berkembang sehingga ahli lebih kurang 70ribu.jadi tarikan kerana setiap komisen yg dapat,atomy malaysia sarankan utk zakat dan bersedekah.

Mohon penjelasan..dari hamba ALLAH swt yg lemah.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Berkaitan dengan status pembelian produk dari Bukan Islam adalah harus dan sah jual beli selagi mana produk yang dijual adalah halal dan sempurna akad pembelian. Sesebuah syarikat atau perniagaan yang bermatlamatkan keuntungan semata-mata adalah harus untuk bermuamalat. Bahkan Nabi Muhammad SAW pernah berurusniaga dengan seorang yahudi sebagaimana riwayat yang bermaksud:

“Rasulullah SAW membeli makanan dari orang yahudi dengan pembayaran tertangguh dan menjaminkan dengan menggadaikan baju besi baginda (Riwayat al-Bukhari)

Berbeza dengan sesuatu perniagaan yang yang secara jelas penubuhannya adalah untuk agenda kristianisasi atau penyebaran aqidah yang bertentangan dengan Islam, maka ia perlu dielakkan sama sekali. Sebagaimana Firman Allah SWT dalam surah al-Maidah, ayat 2:

 وَلَا تَعَاوَنُواْ عَلَى ٱلۡإِثۡمِ وَٱلۡعُدۡوَٰنِۚ وَٱتَّقُواْ ٱللَّهَۖ إِنَّ ٱللَّهَ شَدِيدُ ٱلۡعِقَابِ 

Dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya)” 

والله أعلم بالصواب"
https://emusykil.muftiselangor.gov.my/index.php/site/jawapan?id=2487,"  Soalan

Soalan: Salam ustaz, minta pencerahan berkenaan soalan dan situasi seperti yang saya ceritakan. Seorang lelaki yang ada kerja hakiki sebagai pengurus di syarikat swasta dan juga ada pekerjaan sampingan seperti bussines jual beli haiwan seperti ular, tikus, iguana. Bussines itu didaftarkan atas nama sendiri dan di uruskan sendiri seperti memandikan, memberi makanan, membersihkan najis, dan menjual (ular,tikus,iguana).binatang itu semua di pelihara dan di jaga di dalam rumah sewa kerana lelaki itu menyewa seorang diri.binatang itu akan di jual kepada pihak zoo, ipta/ipts, petshop dan individu yang berminat. minta pencerahan dari sumber rezeki bussines tersebut .","Jawapan  

Terima kasih kepada tuan yang bertanya. Merujuk kepada persoalan tuan, secara umumnya hasil pendapatan yang diperolehi daripada perniagaan jual beli haiwan adalah harus dan halal jika segala transaksi jual beli tertakluk kepada syarat jual beli yang telah ditetapkan oleh syarak, antara syarat untuk barangan yang dijual adalah:- i. Hendaklah suci. ii. Dapat diambil manfaat dari sudut syarak. iii. Boleh diserahkan kepada pembeli. iv. Hendaklah sesuatu yang diniagakan itu adalah milik sempurna penjual. v. Hendaklah diketahui jenis, kadar, sifat dan harganya oleh penjual dan pembeli.Oleh itu, sekiranya semua rukun dan syarat dipenuhi, maka transaksi jual beli adalah sah. Namun pada masa yang sama segala kebajikan terhadap haiwan hendaklah sentiasa dijaga walaupun haiwan yang diperniagakan itu adalah haiwan yang harus dibunuh dalam Islam disebabkan haiwan tersebut dikategorikan sebagai haiwan perosak, liar, buas, jahat, pengganggu, penceroboh dan berbahaya kepada manusia. Disamping itu juga, pihak tuan juga hendaklah mengambil maklum serta mematuhi undang-undang yang berkuatkuasa berkaitan perniagaan yang dijalankan serta perniagaan yang dijalankan itu tidak mengganggu waktu kerja hakiki yang telah diamanahkan kepadanya. والله أعلم بالصواب . Sekian, terima kasih."
https://emusykil.muftiselangor.gov.my/index.php/site/jawapan?id=2491,"  Soalan

Soalan: Soalan tentang pembahagian harta peninggalan arwah bapa 1) Wajibkah harta peninggalan yang tidak seberapa itu dibuat pembahagian kepada anak² yg ada sedangkan ibu kami masih hidup dn tiada mata pencarian dn hnya bergantung kepada duit yg ditinggalkan oleh arwah bapa saya yg masa hidupnya bekerja sebagai pengawal keselamatan sahaja. 2l) Adakah ibu (ISTERI si mati) dianggap memakan harta anak yatim sekiranya harta tersebut tidak dibuat pembahagiain kepada anak anaknya.","Jawapan  

Merujuk kepada persoalan puan, harta peninggalan simati (bapa) yang sah walaupun sedikit adalah harta pusaka yang wajib dibahagikan mengikut hukum faraid. Oleh kerana ibu masih hidup, maka ibu adalah ahli waris yang tidak terlindung. Ia mempunyai bahagian daripada harta yang ditinggalkan. Ibu boleh mengambil semua harta peninggalan suami jika anak-anak memberi keizinannya dan tidak timbul persoalan makan harta yang bukan haknya/ anak yatim. Bagaimanapun, keizinan anak yatim perlu menepati hukum syarak. والله أعلم بالصواب . Sekian, terima kasih."
https://emusykil.muftiselangor.gov.my/index.php/site/jawapan?id=2494,"  Soalan

Soalan: Soalan: Assalamualaikum wbt ahli panel, soalan saya; Saya berniaga menggunakan modal jualan dari sumber yang halal tetapi ketika saya berniaga atau membeli barangan jualan di kedai saya memakai pakaian dari sumber yang haram contohnya saya memakai topi yang dibeli menggunakan wang haram, adakah hasil keuntungan dari perniagaan saya akan menjadi haram?","Jawapan  

Merujuk kepada persoalan tuan, dalam perkara halal dan haram ini telah dijelaskan dalam hadis yang diriwayatkan daripada al-Nu’man Ibnu Bashir RA bahawa Rasulullah SAW bersabda yang bermaksudnya: “Sesungguhnya yang halal itu jelas dan yang haram juga jelas”. (Riwayat al-Bukhari). Berkaitan dengan pakaian yang digunakan ketika urusan jual beli (perniagaan) sama sekali tidak memberi kesan kepada status perniagaan tuan. Walaupun perniagaan tuan tiada kesan, tetapi setiap muslim wajib memastikan makanan dan pakaiannya adalah daripada sumber yang halal. والله أعلم بالصواب . Sekian, terima kasih."
https://emusykil.muftiselangor.gov.my/index.php/site/jawapan?id=2499,"  Soalan

Soalan: Saya ingin bertanya berkenaan hibah. sekarang PNB ada menawarkan khidmat hibah untuk pelanggannya. Yang menjadi kemusykilan saya hibah tersebut tidak boleh ditarik balik kecuali mendapat keizinan penerima hibah.Soalan saya, adakah dengan sain kontrak sudah dikira ""al-qabd"" untuk menyempurnakan hibah tersebut walaupun harta hanya dipindah milik jika pemberi meninggal.? Terima kasih","Jawapan  

Merujuk kepada persoalan tuan, dalam kaedah hukum hibah, jika hibah kepada anak atau cucu dan ke bawah, ianya boleh ditarik balik. Bagi maksud ‘al-qabd’, harta yang dihibahkan mestilah sesuatu yang boleh dimanfatkan. Contoh hibah berbentuk tanah. Tanah yang dihibahkan dapat dimanfaatkan oleh si penerima seperti mendirikan rumah atau bagi tujuan bercucuk tanam di atas tanah tersebut. Bagi persoalan hibah PNB, perkhidmatan yang disediakan adalah berbentuk Hibah Amanah yang disediakan oleh ASNB . Pelaksanaannya berlandaskan Syariah dan menerapkan konsep hibah dan amanah dalam pengurusan harta. Unit amanah ASNB yang dihibahkan akan dipindahmilik kepada Penerima hibah selepas kematian Pemegang Unit (Pemberi). Beberapa rukun dan syarat perlu dipatuhi dalam pengurusan kontrak hibah adalah: 1. Pemberi hibah (al-wahib) 2.Penerima hibah (al-mawhub lahu) 3. Harta yang dihibahkan (al-mawhub) 4. Lafaz ijab dan qabul (sighah). Manakala dalam pelaksanaan Hibah Amanah di PNB adalah berdasarkan kepada konsep Pemegang Unit, Pemegang Amanah (ASNB), Penerima Hibah, Sighah dan Surat Ikatan Hibah Amanah dan Akad Hibah. ‘Al-Qabd’ berlaku apabila Pemberi Hibah melaksanakan akad hibah (pemberian dan penerimaan harta dengan Penerima dengan kehadiran dua (2) orang saksi. Pemberi dan Penerima Hibah bersetuju melantik ASNB sebagai Pemegang Amanah bagi mentadbir harta selepas kematian. Apabila berlaku kematian, ASNB pula akan mengagihkan harta hibah kepada Penerima seperti yang telah termeteri dalam Surat Ikatan Hibah Amanah. Pembatalan hibah hanya boleh dilakukan jika ia melibatkan pemberian kepada anak dan cucu kandung. Pemberian kepada selain daripada anak dan cucu kandung, pembatalan hibah boleh dilakukan atas persetujuan Penerima. والله أعلم بالصواب . Sekian, terima kasih."
https://emusykil.muftiselangor.gov.my/index.php/site/jawapan?id=2502,"  Soalan

Soalan: Assalamualaikum Saya Ridzwan(24tahun)...Saya Telah Kehilangan Ayah Beberapa Bulan Yang Lalu Dan Arwah Telah Meninggal Sejumlah Harta Untuk Diwasiatkan Kepada Anak2 Dan Urusan Alhamdulillah Selesai Dalam Satu Kejadian Saya Dianiayai Oleh Rakan (Boss Ditempat kerja) membeli barangan tetapi Barangan tersebut Diatas Nama sy Jika Diikutkan Penaniaya Sebelum Ini Membayar Dengan Cara Baik Tetapi Ada Sedikit Masalah antara kami Dia terus Tidak Mahu Bayar Dianggarkn Sata Perlu Membayar 5 hingga ke 6 ribu dengan hasil saya kerja hanya pembantu kedai sy tidak mampu.Saya Terpaksa menggunakan Duit yang Diamanatkan. arwah utk saya guna untuk tujuan sakit kerana saya mgalami penyakit saraf dan duit yang disimpan oleh saya untuk tujuan kesihatan diri.dalam kejadian itu saya terpaksa menggunakan wang tersebut SOALAN SY : adakah itu termasuk dalam memakan hak anak yatim utk si penganiaya . Adakah sy tidak amanah kerana apa yang diamanatkan oleh arwah utk diri saya tetapi sy trpaksa gunakan untuk menanggung beban ini? Saya tidak mahu lagi percaya dengan manusia.sekalipun untuk mangadu masalah saya niat saya ingin tahu dan tidak rasa brsalah pada arwah","Jawapan  

Merujuk kepada persoalan saudara, 1. Tiada isu berkaitan dengan memakan hak yatim oleh si Penganiaya kerana saudara telah pun melepasi had umur sebagai anak yatim. Sebagaimana yang telah diperbincangkan dalam kalangan ulama had bagi umur anak yatim adalah 15 tahun sehingga 18 tahun atau hadis yang diriwayatkan oleh Ali bin Abi Talib R.A, bahawa Nabi SAW bersabda yang bermaksud: “Tidak ada keyatiman setelah baligh.” (Riwayat Abu Daud) Kesalahan Penganiaya adalah jelas mengingkari perjanjian antara saudara dan penganiaya yang sepatutnya dipenuhi. Oleh itu, saudara masih boleh dan perlu menuntut hutang tersebut kepadanya sehingga berjaya dilangsaikan. Salah satu kaedah cabang berkaitan darurat ialah kaedah “al-darurah tuqaddar bi qadariha”. Kaedah ini bermaksud bahawa darurah itu hanya boleh digunakan sekadar mencukupi kadar untuk menghilangkannya. Oleh yang demikian, bagi mengelakkan masalah yang lebih mudarat, saudara menggunakan duit tersebut bagi tujuan membayar hutang. Adapun begitu, saudara telah bekerja pastinya dengan pendapatan yang diperolehi dapat menampung sedikit sebanyak kos perubatan tersebut dan matlamat untuk mengubati itu tercapai walaupun wang yang diberikan allahyarham telah digunakan. Dinasihatkan agar tidak membenarkan orang lain melakukan transaksi guna nama kita. والله أعلم بالصواب . Sekian, terima kasih."
https://emusykil.muftiselangor.gov.my/index.php/site/jawapan?id=2508,"  Soalan

Soalan: Bolehkah kita sebagai muslim bekerja di restauran yang kurang halal? Maksudnya restauran itu menyediakn makan yang hanya berasaskan bahan bahan yang halal tetapi pada masa yang sama turut menghidangkan beberapa menu makanan yang dicampur alkohol.","Jawapan  

Merujuk kepada persoalan puan, dalam Islam yang halal itu jelas dan yang haram juga jelas. Sebagaimana hadith yang diriwayatkan daripada al-Nu’man Ibnu Bashir RA, bahawa Rasulullah SAW bersabda maksudnya: “Sesungguhnya yang halal itu jelas dan yang haram juga jelas. Bagaimanapun di antara keduanya terdapat perkara yang tidak jelas (syubhah), yang mana ramai orang tidak mengetahuinya. Barangsiapa yang memelihara dirinya dari perkara syubhah, maka dia telah menyelamatkan agamanya dan kehormatannya”. (Riwayat al-Bukhari) Berdasarkan kepada maksud hadith di atas, yang syubhah juga wajib dihindari. Bagaimanapun, jika restoran itu mempunyai sijil halal (patuh syarak), maka tiada masalah untuk bekerja di situ. Jika tidak, berniat dan berusahalah untuk mencari kerja di restoran lain yang jelas patuh syarak. والله أعلم بالصواب . Sekian, terima kasih."
https://emusykil.muftiselangor.gov.my/index.php/site/jawapan?id=2516,"  Soalan

Soalan: sy bekerja sebagai akauntan di salah sebuah sykt swasta bkn bumiputra, sy merekod akaun syarikat, tapi bos sy nak buka satu restoran non halal dan menyuruh sy merekod akaun untuk restoran tersebut. gaji sy bukan dari hasil restoran non halal tu. ape hukum jika sy mengikut arahan bos utk merekod akaun utk restoran tersebut. utk makluman restoran itu juga menjual arak. jika haram hukumnya boleh ke sy ajar/guide staf non muslim utk rekod akaun restoran tu. sy musykil","Jawapan  

Merujuk kepada persoalan puan berkenaan urusan yang berkaitan dengan arak, Allah SWT berfirman yang bermaksud ; “Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan syaitan. Oleh itu hendaklah kamu menjauhinya supaya kamu berjaya”. (al-Maaidah : 90) Begitu juga dengan hadith yang diriwayatkan daripada Anas bin Malik RA yang bermaksud; Rasulullah SAW melaknat dalam isu arak ini 10 golongan: “Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya.”(Riwayat at-Tirmizi) Dalam kes puan, walaupun gaji puan tidak dibayar menggunakan hasil dari perniagaan tersebut tetapi peranan langsung yang dipegang puan selaku akauntan menjelaskan ianya perlu dijauhkan sama sekali. Saranan puan untuk mengajarkan kakitangan lain menguruskan urusan akaun bagi perniagaan tersebut adalah bertepatan. Selain itu, saranan tambahan adalah: Pengasingan akaun. i. Pengasingan kakitangan dibahagian kewangan. ii. Gaji kakitangan muslim dari akaun yang patuh syariah (Syariah Compliance). iii. Orang Islam tidak melibatkan diri dalam kerja-kerja akaun yang berkaitan dengan arak. Perkara yang dinyatakan di atas mestilah dilakukan oleh pihak syarikat dalam memastikan kakitangan Muslim tidak terlibat langsung dengan urusan yang berkaitan dengan arak. Semoga panduan ringkas ini dapat dijadikan panduan oleh para pekerja Muslim untuk memberikan penjelasan kepada pihak syarikat bahawa pengharaman arak kepada umat Islam bukan sahaja diharamkan meminumnya, bahkan adalah secara keseluruhannya yang berkaitan dengan arak. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2520,"  Soalan

Soalan: Apakah hukum menggunakan, software melukis yang di download secara percuma atas talian (Yang asalnya kena bayar untuk software yang original/crack version), hasilnya lukisan tersebut dijual untuk mendapat pendapatan bulanan? Adakah hasil jualan lukisan tersebut haram (melukis menurut syariah) ?","Jawapan  

Merujuk kepada persoalan saudari, hukum menggunakan software melukis (crack virsion) adalah haram dan berdosa. Hal ini kerana, mengambil hak cipta orang lain tanpa meminta izin daripada tuannya boleh membawa kepada kezaliman iaitu mengambil hak orang lain. Firman Allah SWT yang bermaksud : “Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu, dan janganlah kamu berbunuh-bunuhan sesama sendiri. Sesungguhnya Allah sentiasa Mengasihani kamu.” (an-Nisa : 29) Namun, hukum jual beli lukisan tersebut sah dan hasil jualan atau pendapatan menjual lukisan adalah halal kerana ia merupakan usaha sendiri. والله أعلم بالصواب . Sekian, terima kasih."
https://emusykil.muftiselangor.gov.my/index.php/site/jawapan?id=2521,"  Soalan

Soalan: Assalamualaikum Pada tahun 1990 saya telah mengambil ansuran MCIS tetapi saya tidak membayar untuk semua faedah yang ditawarkan. Saya niatkan masa itu sebagai simpanan sebanyak RM10 000 selama tempoh matang tempoh 2020.Setiap bulan saya membuat pembayaran potongan gaji sebanyal RM32. Persolan saya setelah sampai tempoh matangm wang yang dikembalikan kepada saya ialah RM 26k. Persoalan saya, bagaimana kedudukan wang tersebut dari segi syarak.","Jawapan  

Merujuk kepada persoalan tuan, MCIS Zurich Insurance (MCIS) didaftarkan dibawah Akta Insurans 1996 dan bukannya dibawah Akta Takaful 1984. Oleh yang demikian, MCIS bukanlah syarikat yang didaftarkan dibawah Akta Takaful 1984 dan yang dibenarkan oleh Bank Negara Malaysia untuk memasarkan produk-produk yang berlandaskan syariah. Oleh itu, dapat difahami bahawa MCIS Zurich adalah sebuah sebuah syarikat penanggung Insurans konvensional yang mengamalkan perniagaan yang tidak patuh syariah. Justeru itu, yang bertepatan dengan hukum syarak adalah wang dari hasil terkumpul melalui bayaran setiap bulan (RM32) sahaja boleh digunakan atau diambil dari mula bayaran dibuat sehingga tamat tempoh bayaran. Wang yang selebihnya menjadi wang tidak patuh syariah. والله أعلم بالصواب . Sekian, terima kasih."
https://emusykil.muftiselangor.gov.my/index.php/site/jawapan?id=2524,"  Soalan

Assalamualaikum. Pohon penjelasan mengenai perkara ini:- 1. Seorang bapa telah memberikan wang kepada anak2nya (dalam tempoh masa yang berlainan) dan berpesan supaya wang tersebut digunakan untuk belanja pengkebumiannya nanti. 2. Anak2 masing-masing tidak tahu bahawa bapa ada berbuat sedemikian kepada adik beradik masing-masing yang lain. 3. Selepas selesai urusan pengkebumian bapa (diurus oleh salah seorang anak) dan anak-anak kemudiannya dapat tahu bahawa sejumlah terkumpul RM17 ribu telah ditinggalkan oleh bapa sesama mereka dengan pesanan yang sama iaitu untuk urusan pengkebumian. 4. Adalah mengikut hukum, urusan pengkembumian haruslah guna harta si-mati DAN secara adatnya belanja pengkebumian hanyalah urusan kapan,korek kubur, upah dsbg yang biasanya kuranglebih RM1 ribu sahaja. 5. Urusan belanja kenduri tahlil dsbg bukan urusan pengkebumian dan tidak boleh guna pesaka si-mati. 6. Persoalan saya, apa yang harus dilakukan dengan baki wang yang ditinggalkan dengan pesanan seperti diatas? Adakah harus ditunaikan wasiat tersebut walaupun mustahil hendak dilakukan sekarang? 7. Simati ada harta pesaka lain. Adekah perbezaan hukum atas wasiat tersebut (bagi baki wang) jika ianya melebihi atau kurang 1/3. 8. Adakah baki tersebut boleh menjadi pesaka hak ahli waris? DAN 9. Sekiranya baki wang tersebut telah dibahagikan kepada ahli waris, dan kemudiannya didapati hukum menetapkan wasiat bagi baki wang tersebut harus ditunaikan jugak, Adakah waris perlu menggantikan wang tersebut? Wallahu'alam.","Jawapan  

Merujuk kepada persoalan tuan, firman Allah S.W.T. yang bermaksud: ""Allah perintahkan kamu (mengenai pembahagian harta pusaka) untuk anak-anak kamu, iaitu bahagian seorang anak lelaki menyamai bahagian dua orang anak perempuan” (an-Nisa’: 11) Bagi menjawab persoalan tersebut, ringkasannya adalah seperti berikut: 1. Adalah sebaiknya memulangkan semula duit pembayaran yang didahulukan oleh waris ketika urusan pengebumian, kerana telah ada duit khusus bagi urusan tersebut (permintaan arwah), maka ditolak sahaja daripada bahagian faraidh nanti. 2. Tidak perlu untuk menunaikan permintaan arwah kerana urusan pengkebumian telah pun selesai dengan kos yang tertentu (hanya RM 1 ribu sahaja) dan tidak perlu diambil semula sekiranya telah diagihkan kepada ahli waris (faraid). 3. Setelah selesai urusan agihan hutang–piutang dan wasiat, bakinya perlu dimasukkan dalam harta peninggalan arwah yang mana pengagihannya adalah secara sistem faraid. والله أعلم بالصواب . Sekian, terima kasih."
https://emusykil.muftiselangor.gov.my/index.php/site/jawapan?id=2525,"  Soalan

Soalan: Abg sy nak jual rumah dgn harga rm150k.sy dah bayar rm40K. Abg sy akad di bank rm 200k.dan bank beri sy pinjaman rm200k.bank akan bayar melalui bank abg sy rm200k.abg sy bg balik baki pd saya.dia hanya amik rm110k shj.ada riba tak disitu...sbb sy suruh abg akad lebih sbb bank tak terima loan klu rendah sgt..kata banker..","Jawapan  

Merujuk kepada persoalan puan, tidak timbul wujudnya riba dalam pembayaran 110 ribu kepada abang bila mana puan telah membuat bayaran 40 ribu lebih awal bagi jumlah keseluruhan harga rumah sebanyak 200 ribu tersebut. Urusan jual beli antara puan dan abang telah selesai apabila puan selesai membuat bayaran sebanyak 200 ribu kepada abang. Manakala bagi pinjaman bank pula, puan berurusan dengan institusi perbankan Islam. Urusan melalui perbankan islam, akad yang diguna pakai adalah pembiayaan peribadi bukan pinjaman peribadi. Mana-mana institusi perbankan Islam istilah pinjaman tidak diguna tetapi istilahnya adalah pembiayaan. Justeru, tiada unsur riba dalam pembiayaan peribadi puan. In shaa Allah. والله أعلم بالصواب . Sekian, terima kasih."
https://emusykil.muftiselangor.gov.my/index.php/site/jawapan?id=2537,"  Soalan

Soalan: Salam. Apakah hukumnya keuntungan jualan rokok bolehkan perniagaan peruncitan saya gunakan untuk bayar gaji pekerja2 mengambil kira rokok itu haram. Adalah pendapatan jualan rokok itu haram juga. Pohon dapat pencerahan mengenainya. Terima kasih banyak2","Jawapan  

Jika seseorang hendak bersedekah, menunaikan haji atau menginfakkan harta ke jalan kebajikan, hendaklah dia memilih dari hasil hartanya yang baik untuk disedekahkan sebagaimana firman Allah SWT di dalam surah al-Baqarah ayat 267 yang bermaksud: Wahai orang-orang yang beriman! Belanjakanlah (pada jalan Allah) sebahagian dari hasil usaha kamu yang baik-baik, dan sebahagian dari apa yang Kami keluarkan dari bumi untuk kamu. Dan janganlah kamu sengaja memilih yang buruk daripadanya (lalu kamu dermakan atau kamu jadikan pemberian zakat), padahal kamu sendiri tidak sekali-kali akan mengambil yang buruk itu (kalau diberikan kepada kamu), kecuali dengan memejamkan mata padanya. Dan ketahuilah, sesungguhnya Allah Maha Kaya, lagi Maha Terpuji. Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-37 yang bersidang pada 23 Mac 1995 telah membincangkan Hukum Merokok Dari Pandangan Islam. Muzakarah telah memutuskan bahawa merokok adalah haram dari pandangan Islam kerana padanya terdapat kemudharatan. Maka menjual rokok dan hasil jualan rokok adalah tidak halal. Wallahu ta’ala a’lam. Sekian, terima kasih."
https://emusykil.muftiselangor.gov.my/index.php/site/jawapan?id=2538,"  Soalan

Soalan: Assalammualaikum dan selamat sejahtera, Saya di sini ingin bertanyakan tentang hukum hasil pendapatan daripada aplikasi untuk like, subscribe dan follow sebarang akaun media sosial /gambar/ video sesorang terkadang sesuatu yang menjolok mata. . Terkadang juga kita tak tahu apa yang kita like/subscribe/ follow tu sama ada berunsurkan lucah, fitnah dan sebagai ya. Kemudian kita akan dibayar daripada aktiviti-aktiviti itu setelah selesai melakukan tugas yang ditetapkan. Senang kata apps ni aplikasi untuk jana pendapatan dalam talian dan dalam masa sama ada pelaburan internet. Kadang2 tu bila ada orang join under kita melalui, kita akan dapat 16% keuntungan daripada pelanggan baru tu. Adakah hasil pendapatan itu haram? Mohon penjelasan. Terima kasih","Jawapan  

Hukum hasil pendapatan daripada aplikasi tersebut adalah bergantung kepada perkara atau sesuatu yang di like, subscribe dan follow. Jika perkara atau sesuatu itu baik maka halal hukumnya. Jika perkara atau sesuatu itu tidak baik, maka haram hukumnya. Hal ini bertepatan dengan firman Allah SWT dalam Surah Al-maidah ayat 2: وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ Maksudnya: “Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan”. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2543,"  Soalan

Soalan: salam YBhg Tuan/Puan. Apakah hukum menggunakan wang hasil menang judi untuk membuka perniagaan halal (kedai makan)?. Adakah pekerjanya juga memakan hasil haram?","Jawapan  

Merujuk kepada persoalan tuan, 1. Haram menggunakan wang hasil judi untuk digunakan sebagai modal perniagaan. 2. Upah dan pendapatan yang diterima pekerja adalah harus hasil usaha dan titik peluh melaksanakan kerja yang dipertanggungjawabkan kepadanya. Manakala keuntungan menjadi syubhah. Dicadangkan agar serahkan jumlah duit menang judi ke Baitulmal. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2553,"  Soalan

Soalan: Assalamualaikum. Saya ingin bertanya. Nenek saya telah meninggal dunia. Nenek saya ada tinggalkan sejumlah wang kepada ayah saya. Baru2 ni ayah saya meninggal dunia. jadi, adakah duit itu boleh digunakan oleh kami anak beranak & ibu utk kelangsungan hidup. Atau duit itu perlu difaraidkan.","Jawapan  

Merujuk kepada persoalan saudari, pertama sekali perlu dipastikan dahulu bagaimana akadnya semasa penyerahan wang tersebut. Adakah wang yang ditinggalkan itu diserahkan terus menjadi milik ayah ataupun sekadar meminta ayah untuk menjagakan wangnya. Sekiranya wang itu hanya meminta ayah untuk menjaga atau menyimpan maka wang tersebut menjadi pusaka nenek dan perlu difaraidkan kepada waris-waris nenek. Sebaliknya, wang tersebut diserah kepada ayah dan menjadi milik ayah maka ia menjadi harta pusaka ayah dan perlu difaraidkan kepada semua waris ayah yang ada. Adalah dicadangkan supaya saudari berhubung dengan pihak BaitulMal, Majlis Agama Islam Selangor (MAIS) untuk mendapatkan penerangan dan penjelasan yang lebih lanjut berhubung perkara ini. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2559,"  Soalan

Soalan: Assalamualaikum, nak tanya, saya terima duit dalam akaun Bank saya tapi duit tu dari mesin cdm. Bank tak dapat tolong untuk pulangkan duit ni. Saya tak dapat tahu owner duit ni siapa. Apa patut saya buat?","Jawapan  

Berdasarkan persoalan tersebut, jika ada wang yang masuk kedalam akaun saudari, maka wang itu adalah kepunyaan saudari kerana seseorang yang memasukkan wang itu tahu nombor akaun saudari. Jika saudari ragu-ragu untuk menggunakannya, maka tidak perlu ambil dan hendaklah dipulangkan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2566,"  Soalan

Soalan: Assalamualaikum...saya mohon pencerahan serta panduan...Adakah konsep charity shop itu halal? kalau saya menerima pakaian terpakai atau barang terpakai hasil pemberian orang (percuma), kemudian saya baiki/basuh/perbaharu barangan tersebut kemudian jual semula dengan kadar harga yang murah dan mengambil sebahagian hasil jualan untuk kos urusan operasi dan gaji saya...Lebihan untung jualan akan disalurkan sebagai sedekah ke mana-mana pihak yang memerlukan...adakah duit hasil yang saya ambil sebagai kos operasi dan gaji saya itu halal? dan adakah cara sedekah saya itu halal? Terima kasih.","Jawapan  

Merujuk kepada persoalan saudari, konsep charity shop itu diharuskan selagi tidak bercanggah dengan syariat islam. Diharuskan juga mengambil sebahagian daripada hasil jualan tersebut untuk menampung kos operasi dan membayar gaji pekerja dengan syarat tidak melampaui dengan yang sepatutnya. Ini kerana tujuan asal charity shop adalah untuk tujuan amal dan kebajikan. Maka hasil dari jualan / keuntungan yang diperolehi, setelah ditolak dengan kos pengurusan yang sepatutnya diambil mesti diserahkan kepada pihak yang memerlukan kerana tuan hanya sebagai wakil (ejen) sahaja. والله أعلم بالصواب Sekian, terima kasih"
https://emusykil.muftiselangor.gov.my/index.php/site/jawapan?id=2571,"  Soalan

Soalan: Saya ada pertanyaan berkenaan zakat. Adakah wajib saya membayar zakat bagi duit faraid yang diterima dari Amanah Raya? Mohon pencerahan. Terima kasih","Jawapan  

Merujuk kepada persoalan saudara, harta pusaka yang diterima secara individu oleh semua waris daripada pembahagian faraid wajib dikeluarkan zakat kerana ia dikategorikan sebagai zakat harta hasil pemberian (al-A’tiyyah). Gabungkan dengan semua jenis harta pendapatan yang lain (penggajian, hasil bebas dan al-Mustaghallat) dan jika memenuhi syarat wajib, ia wajib dizakatkan sebagai zakat pendapatan pada tahun berkenaan selepas ditolak had kifayah. Disarankan bagi urusan pembayaran zakat tersebut hendaklah melalui pihak yang berautoriti iaitu Lembaga Zakat Selangor. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2572,"  Soalan

Soalan: Saya ada pertanyaan berkenaan zakat. Adakah wajib saya membayar zakat bagi duit faraid yang diterima dari Amanah Raya? Mohon pencerahan. Terima kasih","Jawapan  

Merujuk kepada persoalan saudara, hukumnya harus berasaskan prinsip muamalah sama ada melalui akad mudharabah atau musyarakah atau ujrah. Pemilik sebenar perkongsian untung dan rugi tanggungan liabiliti akad. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2579,"  Soalan

Assalam tuan. Saya mendapat kerja bahagian storekeeper di sebuah kedai serbaneka, skop kerja saya kadang-kadang perlu menyusun arak adakah haram kerja saya itu?","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, Berdasarkan hadis riwayat Al-Tirmidzi, Ibnu Majah dan ianya larangan arak meliputi pembuatnya, peminumnya, pembawanya, orang yang membawanya, penjualnya, pembelinya dan segala sesuatu yang ada di dalamnya, menggambarkan tiada jalan keluar, melainkan semuanya dihukumkan haram (dilaknat). Bagimanapun pendapatan (gaji) yang diperolehi daripada pekerjaan yang menjual barangan bercampur sedikit yang haram seperti di kedai serbaneka tidaklah haram, tetapi makruh. Dari segi perbuatan anda sebagai storekeeper yang kadang-kadang perlu menyusun arak tetaplah haram dan berdosa, tetapi dalam keadaan yang lebih rendah martabatnya berbanding dengan meminumnya. Sebaiknya adalah digalakkan untuk berusaha mendapatkan pekerjaan di tempat lain yang tidak terlibat dengan perkara-perkara syubhat. Berdasarkan hadis;

وفَمَنِ التَّقَى الشُّبُهَاتِ فَقَدْ اسْتَبْرَأَ لِدِينِهِ وَعِرْضِهِ , وَمَن وقَعَ فِي الشُّبُهَاتِ وَقَعَ فِي الْحَرَامِ

Maksudnya: Maka barangsiapa yang takut terhadap syubhat, beerti dia telah menyelamatkan agama dan kehormatannya. Dan barangsiapa yang terjerumus dalam perkara syubhat, maka dia akan terjerumus dalam perkara yang diharamkan. (Riwayat al-Bukhari dan Muslim)

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2582,"  Soalan

Assalamualaikum ustaz.. saya ingin bertanya satu soalan.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, wang hasil judi atau riba adalah wang haram atau dikategorikan sebagai wang tak patuh syariah. Wang tersebut tidak boleh digunakan atau diberikan kepada orang lain walaupun dalam bentuk sedekah atau infaq. Wang tersebut sebaiknya diserahkan kepada Baitulmal, Majlis Agama Islam Negeri untuk dimanfaatkan atau digunakan bagi tujuan yang dibenarkan oleh syara’.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2584,"  Soalan

Macam mana kalau seorang bapa yang waktu arwah ibu masih ada, dia bersikap tidak bertanggungjawab dalam memberi nafkah si ibu dan anak-anaknya. Tetapi apabila si ibu meninggal, dia inginkan harta pusaka milik ibu mengikut faraid walhal rumah yang yang kami tinggal sekarang ini pon masih rumah ibu, bukannya miliknya. Ibu juga pernah berpesan untuk membahagikan harta sama rata antara adik beradik sama ada lelaki ataupun perempuan tetapi arwah ibu hanya berpesan melalui lisan. Kesemua adik beradik bersetuju dengan pesanan si ibu kecuali seorang anak lelaki yang merasakan harta yang bakal didapatinya sedikit. Dia berpakat dengan si ayah yang memanjakannya untuk menuntut harta dan ingin membawa hal ini ke mahkamah. Bukanlah kami tergila-gilakan harta tersebut, tetapi kami merasakan si ayah dan anak lelaki itu tidak layak untuk memegang harta ibu kami. Sedangkan adik kami yang bongsu masih bersekolah. Kenapa sekarang baru nak menuntut hak dengan mahkamah sedangkan dulu ibu kami boleh saja membawa hal ini ke mahkamah. Padahal si bapa hanya takut akan si anak kesayangannya yang lagi kuat kekuatan daripadanya. Boleh minta pencerahan tak mengenainya dan apa tindakan yang kami boleh lakukan sekiranya hal ini dibawa ke mahkamah? Jika ada jawapannya, jangan telefon ya, mohon emailkan kepada saya sahaja. Terima kasih diatas perhatian. Mohon maaf sekiranya terkasar bahasa kerana diri ini merasakan amarah di hati ini sudah lama terbuku sejak kecil.","Jawapan  

 السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, jawapan bagi setiap persoalan adalah seperti berikut;

1. Ayah tidak bertanggungjawab, itu antara dia dengan Allah.

2. Suami (ayah) wajar menuntut harta secara faraidh pembahagian mengikut hukum faraidh adalah seperti berikut:

i. Suami (bapa) dapat 1/4 daripada harta peninggalan. ii. Jika si mati (ibu) masih mempunyai ayah dan ibu masing-masing akan mendapat 1/6. iii. Anak-anak dapat pembahagian secara asobah iaitu baki daripada harta yang ada dengan kadar anak lelaki mendapat 2 bahagian dan anak perempuan mendapat 1 bahagian.

3. Berhubung dengan pesanan ibu, ia dikira sebagai wasiat yang perlu dibuktikan kebenarannya.

4. Cadangan untuk membawa ke mahkamah adalah suatu tindakan yang terbaik untuk menyelesaikan masalah pembahagian harta secara adil berdasarkan hukum syarak dan dapat mengesahkan pesanan ibu (wasiat).

5. Pembahagian sama rata diantara adik-beradik hanya boleh dilakukan, jika kesemuanya bersetuju

6. Ayah dan anak lelaki kesayangan adalah ahli waris yang sah. Ia tidak boleh dihalang dengan mendapat harta pusaka mengikut kadar seperti yang ditetapkan separuh (faridh).

7.Berlapang dadalah dalam mendepani isu ini dengan kembali kepada pandangan Islam.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2591,"  Soalan

Assalamualaikum. Saya berkongsi modal perniagaan bersama orang cina. Mereka mahu saya mengusahakan nasi ayam halal berkonsepkan franchise. Masalah nya isteri saya kata haram. Pasal duit modal mereka ada campuran jualan nasi babi. kerana mereka juga peniaga nasi ayam cina. Modal hanya sekali. Dan saya berniat untuk tolong bangsa melayu maju. Harap dapat penjelasan dari ustaz. Terima kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, harus hukumnya untuk bermuamalat memulakan perniagaan dengan rakan kongsi bukan islam. Islam mengharuskan bermuamalat tidak terhad kepada sesama Islam sahaja, tetapi juga diharuskan bermuamalat dengan orang bukan Islam. Tidaklah menjadi kesalahan untuk berkongsi modal dengan orang bukan Islam bagi menjalankan perniagaan dari jenis yang diharuskan oleh syarak. Tidaklah juga disyaratkan untuk menyelidik sumber modal tersebut sama ada daripada sumber yang halal, haram atau bercampur antara halal dengan haram. Firman Allah S.W.T dalam Surah Al-An'am ayat 164;

قُلْ أَغَيْرَ ٱللَّهِ أَبْغِى رَبًّا وَهُوَ رَبُّ كُلِّ شَىْءٍ ۚ وَلَا تَكْسِبُ كُلُّ نَفْسٍ إِلَّا عَلَيْهَا ۚ وَلَا تَزِرُ وَازِرَةٌ وِزْرَ أُخْرَىٰ ۚ ثُمَّ إِلَىٰ رَبِّكُم مَّرْجِعُكُمْ فَيُنَبِّئُكُم بِمَا كُنتُمْ فِيهِ تَخْتَلِفُونَ

Maksudnya: Katakanlah: Apakah aku akan mencari Tuhan selain Allah, padahal Dia adalah Tuhan bagi segala sesuatu. Dan tidaklah seorang membuat dosa melainkan kemudharatannya kembali kepada dirinya sendiri; dan seorang yang berdosa tidak akan memikul dosa orang lain. Kemudian kepada Tuhanmulah kamu kembali, dan akan diberitakan-Nya kepadamu apa yang kamu perselisihkan.

Sehubungan itu, Islam mengharuskan untuk berkongsi modal walaupun modal tersebut dikhuatiri daripada sumber yang haram seperti daripada pinjaman daripada bank konvensional ataupun daripada perniagaan menjual arak atau khinzir. Setiap dosa itu tertanggung ke atas pelaku, tidak ke atas orang lain sebagaimana ayat 164 daripada surah Al-An’am di atas. Walau bagaimanapun, terdapat pandangan yang tidak mengharuskan sebagai memenuhi sikap warak dan cara mendekatkan diri kepada Allah SWT serta sebagai langkah ihtiyat dan menjauhi daripada perkara syubhah.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2594,"  Soalan

Assalamualaikum. Saya ingin bertanya soalan. Apakah hukum duit yang diperolehi dari aplikasi like share. Duit diperoleh dalam bentuk coins dan akan ditukar kepada nilai RM sekiranya mencapai jumlah seratus ringgit. Cara kerjanya ialah, hanya perlu like, follow, suscribe media-media sosial yang diberikan dan akan memperoleh satu coins. Untuk mendapatkan lebih banyak task/coin dalam sehari, perlu melabur sejumlah wang tunai untuk naik ke level seterusnya. Mohon penjelasan mengenai perkara ini. Terima kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, berdasarkan maklumat yang diperolehi, likeshare app adalah berkonsepkan jual beli follower dan like di laman media sosial. Orang ramai boleh sign up sebagai pembeli ataupun penjual. Pembeli akan membeli followers dan penjual akan membuat task following di laman media sosial. Manakala penjual akan membuat tugasan untuk mendapatkan duit dari like share. Pulangan yang diperolehi adalah daripada hasil tugasan yang diberikan iaitu seberapa banyak like dan share melalui laman sosial facebook, Instagram, tik tok dan sebagainya. Umumnya akad berlaku adalah akad ju’alah iaitu upah yang diberikan hasil sesuatu tugasan yang dilaksanakan. Oleh itu, tugasan yang dilaksanakan dalam aplikasi ini hendaklah dipastikan ia adalah perkara yang dibenarkan oleh syara’ sahaja. Oleh itu, jika tugasan yang dilakukan adalah perkara yang haram maka haram pendapatan tersebut. Jika tugasan yang dilakukan adalah perkara yang halal maka halal pendapatan tersebut. Firman Allah S.W.T di dalam Surah Al-Maidah ayat 2;

وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. 

 والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2602,"  Soalan

Saya ada membeli insurans Prudential-Prulink (insurans hayat & perubatan)...Memandangkan saya sudah tidak bekerja saya telah surrender policy tersebut dan pihak insuran telah membayar blk sejumlah wang kepada saya dan jumlah tersebut adalah kurang dari jumlah sebenar premium yg telah saya byr kepada syarikat insurans. Adakah duit itu halal jika saya anggap sebagai simpanan kerana premium yg telah saya bayar lebih banyak dari bayaran yg syarikat insuran bayar balik. 2. Adakah saya boleh simpan duit tersebut di lembaga tabung haji. 3. Perlu ke saya bayar zakat bagi insurans tersebut. Terima kasih","Jawapan  

 السلام عليكم ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, Muzakarah Majlis Kebangsaan Hal Ehwal Ugama Islam kali Ke-94 yang bersidang pada 20 hingga 22 April 2011 telah memutuskan seperti berikut:

a. Setelah meneliti keterangan, hujah-hujah dan pandangan yang dikemukakan,Muzakarah berpandangan bahawa insurans konvensional adalah suatu muamalah yang tidak patuh syariah kerana mempunyai elemen-elemen yang bercanggah dengan prinsip teras Islam.

b. Sehubungan itu, Muzakarah bersetuju memutuskan bahawa pampasan polisi insurans konvensional yang diterima oleh ahli waris adalah dikira sebagai harta tidak patuh syariah.

c. Dalam hal ini, jumlah bayaran pokok pembeli polisi ketika hayat sahaja dikategorikan sebagai harta peninggalan si mati yang perlu diagihkan secara sistem faraid.

Manakala baki pampasan polisi insurans konvensional tersebut tidak boleh diwarisi oleh ahli waris secara sistem faraid serta wajib dilupuskan dengan diserahkan sama ada kepada pihak Baitulmal Majlis Agama Islam Negeri-Negeri atau didermakan untuk tujuan kebajikan termasuklah kepada golongan fakir dan miskin. Berdasarkan keputusan-keputusan yang disebutkan di atas, adalah difahami bahawa bayaran pokok atau wang caruman ahli sahaja yang dikira sebagai harta patuh syariah. Sehubungan itu, harus bagi puan untuk menerima bayaran balik yang diberikan oleh syarikat insurans pada kadar jumlah yang puan telah bayar kepada syarikat insurans atau kurang daripada itu. Wang tersebut adalah halal bagi puan dan boleh disimpan di Lembaga Tabung Haji. Wajib ditunaikan zakatnya jika cukup nisabnya sebaik sahaja wang itu diterima. Jika tidak cukup nisab, jumlah wang yang diterima itu hendaklah dikira bersama dengan pendapatan-pendapatan yang lain dalam kiraan zakat pendapatan bagi tahun semasa.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2608,"  Soalan

Assalamualaikum. Saya bekerja sendiri. Dalam masa sekarang agak sukar nak dapatkan pembiayaan walaupun mampu bayar.Soalan saya: Adakah ianya salah dari segi syarak kalau kita rekod pendapatan sendiri (sewa rumah) atau masukkan wang sendiri dalam akaun perniagaan tapi direkod sebagai jualan. Ini akan meningkatkan kemampuan bayaran sebagai peminjam semasa permohonan pembiayaan.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan,sekiranya rekod yang terdapat dalam penyata kewangan perniagaan berkaitan dengan pendapatan seperti sewaan, maka tiada halangan djadikan rekod sebagai hasil pendapatan. Namun jika selain dari pendapatan,maka ia dikira penipuan yang diharamkan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2612,"  Soalan

Assalamualaikum ustaz, saya ingin bertanyakan mengenai hukum bekerja di pusat membeli belah ,sebagai pekerja yang bertanggungjawab untuk memeriksa kebersihan kedai kedai, termasuk kedai makan yang menyediakan makanan yang tidak halal seperti daging babi dan arak.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, hukum bekerja sebagai pemeriksa tahap kualiti kebersihan kedai-kedai di dalam pusat membeli belah adalah harus selagi mana tidak terlibat secara langsung dengan proses penyediaan makanan yang tidak patuh syarak. Walaubagaimanapun, bagi pekerjaan yang ada kaitan dengan arak sama ada sedikit atau banyak maka dilarang kita terlibat, kerana terdapat hadith yang menyatakan sepuluh golongan yang mendapat laknat kerana berkaitan dengan arak. Diriwayatkan daripada Abdul Rahman bin Abdullah al-Ghafiqi dan Abu Tu’mah bahawa mereka mendengar Ibnu Umar mengatakan bahawa Rasulullah SAW bersabda;

لعنت الخمر على عشرة أوجه : بعينها وعاصرها ومعتصرها وبائعها ومبتاعها وحاملها والمحمولة إليه وآكل ثمنها وشاربها وساقيها

Maksudnya : Terlaknat arak pada sepuluh segi; ‘Ainnya, Orang yang memerasnya, Orang yang menyuruhnya, Orang yang menjualnya, Orang yang membelinya, Orang yang membawanya, Orang yang dibawakannya, Orang yang makan harganya, Orang yang meminumnya dan Orang yang memberi minum arak. (Riwayat  Ibnu Majah)

Sehubungan itu, sekiranya skop tugasan melibatkan pemeriksaan tahap kualiti kebersihan kedai yang menjual arak maka sebaiknya hendaklah dielakkan dengan dimaklumkan kepada majikan secara berhikmah supaya terjamin keberkatan rezeki dalam pekerjaan yang diusahakan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2614,"  Soalan

Seorang kawan saya minta saya derma untuk sedikit renovation tempat sembahannya. Bolehkah saya beri sedikit duit untuk tujuan tersebut dengan nial hendak jaga hatinya dan persahabatan kami?","Jawapan  

 السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, seseorang muslim amat digalakkan untuk menyumbang dan membantu dalam merealisasikan perkara yang dituntut oleh Allah SWT dan rasulNya, sebaliknya ditegah untuk membantu atau bersubahat dalam perkara yang diharamkan di dalam agama, lebih-lebih lagi perkara mensyirikkan Allah SWT. Firman Allah SWT di dalam al-Quran dalam surah al-Maidah ayat 2;

وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ

Maksudnya : Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya).

Islam menganjurkan kepada ummatnya untuk sentiasa menjaga keharmonian dan hubungan persahabatan di antara sesama islam dan bukan islam dengan syarat tidak membantu atau mendorong mereka melakukan perkara di haramkan atau perkara syirik. Sebagai cadangan, Tuan boleh menggunakan kaedah-kaedah lain yang masih ada dengan penuh hikmah, untuk memastikan persahabatan kekal terjalin.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2621,"  Soalan

Assalamualaikum wbt.Apa khabar semua di pejabat mufti? Semoga baik2 semuanya.Saya ada satu persoalan tentang unsur riba. Situasi seperti berikut. Kawan sy bekerja di sebuah koperasi yang menawarkan perkhidmatan pinjaman dan sbgnya. Kebanyakkan pelanggan adalah penjawat awam. Salah satu perkhidmatan yang ditawarkan ialah penyelesaian hutang lama yg telah disenaraihitamkan oleh pihak bank/lain-lain. Jadi, staff koperasi akan menilai permohonan pinjaman baru, jika layak, mereka akan mencari funder utk menyelesaikan hutang lama pemohon. Staff koperasi akan uruskan semua daripada mencari funder, termasuk menyelesaikan hutang lama pelanggan dgn pihak2 tertentu. Selepas hutang lama diselesaikan, pinjaman baru akan diluluskan, dan caj sebanyak 20% dari jumlah htg lama akan dikenakan. Funder yg telah melaburkan duit yg akan menerima charge 20% tersebut, kebiasaannya dalam masa seminggu sahaja utk dapatkan pulangan. Soalan sy, adakah 20% yg diterima funder dikira riba? Atau bolehkah ianya dikira sebagai ujrah? Mohon pencerahan dari pejabat mufti. Dalam keadaan sekarang yang kehilangan kerja akibat covid, tawaran ini agak menarik buat saya. Tapi saya risau jika ianya dikira riba.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan. Puasa Ramadhan yang ditinggalkan disebabkan haid perlu digantikan kepada satu hari yang lain. Ini berdasarkan firman allah dalam surah al-baqarah ayat 184:

 أَيَّامًا مَعْدُودَاتٍ ۚ فَمَنْ كَانَ مِنْكُمْ مَرِيضًا أَوْ عَلَىٰ سَفَرٍ فَعِدَّةٌ مِنْ أَيَّامٍ أُخَرَ

Maksudnya: Iaitu pada hari tertentu, apabila diantara kamu ada yang sakit atau sedang berada dalam perjalanan(musafir) lalu ia berbuka, maka wajib baginya untuk mengganti puasa sebanyak hari yang ditinggalkannya tersebut di hari yang lain.

Oleh itu, puan boleh menggantikan puasa yang ditinggalkan dahulu selagi mampu, dan puan boleh membayar fidyah puasa ke pihak baitulmal, Majlis Agama Islam Negeri tempat puan tinggal. Pihak baitulmal akan mengirakan jumlah yang sepatutnya dibayar berdasarkan berapa hari puasa yang ditinggalkan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2623,"  Soalan

Assalam, saya nak bertanya mengenai hutang. 1- Jika saya pernah berhutang tapi telah lupa mengenai hutang tersebut apa yang sepatutnya saya buat (dalam kes ini, pemberi hutang telah meninggal dunia atau tidak dapat dihubungi) 2. Bolehkan saya niatkan sedekah duit atau harta dengan niat untuk langsaikan hutang (dalam kes ini, pemberi hutang telah meninggal dunia atau tidak dapat dihubungi)","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, wajib menyelesaikan hutang kepada waris individu tersebut, status hutang tetap hutang. Dicadangkan agar berusaha mencari mereka yang terlibat menggunakan media sosial dan sebagainya sedaya upaya. Jika tidak ditemui, wang tersebut hendaklah diserahkan ke Baitulmal sebagai wang yang tidak ditemui pemiliknya. Tetapi jika terjumpa semula dengan waris individu tersebu, saudara hendaklah mengembalikan semula duitnya.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2624,"  Soalan

Assalammualaikum.. saya ingin bertanya tuan. Saya sebagai pemandu lori syarikat pembersihan, di samping itu syarikat saya ada memproses hampas kelapa (dedak) untuk dijadikan makanan ternakan khinzir, apakah hukumnya saya menghantar dedak tersebut ke kandang khinzir.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan diajukan, pihak kami berpandangan bahawa hukum bekerja sebagai pemandu lori bagi menghantar dedak makanan khinzir adalah harus. Ini kerana, secara asalnya hukum bagi sesuatu urusan muamalat adalah harus selama mana tiada terdapat dalil yang melarangnya.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2625,"  Soalan

saya seorang tukang jahit. saya ada ambil tempahan dari seorang perempuan benggali yg meminta saya menjahit beberapa helai kain putih dan beberapa helai kain alas yang mereka gunakan dalam upacara sembahyang mereka. Apa hukum wang upah menjahit yang saya ambil dari mereka itu....","Jawapan  

 السلام عليكم ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, sebagai seorang tukang jahit muslim, berhak ke atas dirinya untuk menentukan pelanggan yang akan diterima. Ini kerana ia merupakan sumber rezeki yang akan digunakan dalam kehidupan seharian. Berhubung dengan situasi ini, majoriti ulama dalam Mazhab Maliki dan Syafie menyatakan haram hukumnya orang Islam terlibat secara langsung dalam aktiviti non-muslim seperti pembinaan gereja, penternakan babi, kilang arak dan hal-hal yang berkaitan dengannya dan upah yang diambil hasil daripada jahitan tersebut hukumnya juga adalah haram. Ia selaras dengan firman Allah SWT di dalam surah al-Ma'idah ayat 2:

وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Justeru itu, sebagai seorang muslim hendaklah memelihara dirinya daripada terjebak dalam perkara-perkara yang boleh menyebabkan timbulnya salah faham terhadap dirinya sendiri:

اتَّقُوا مَواضِعِ التُّهَمِ

Maksudnya: Berhati-hatilah kalian dengan ruang-ruang tohmahan.

Sehubungan itu, sebarang perkara yang boleh mendatangkan fitnah, hendaklah sedaya upaya dielakkan kerana ianya akan memberi kesan yang buruk samaada untuk jangka masa pendek mahupun panjang. Daripada Nu’man bin Basyir RA, sabda Nabi SAW:

إِنَّ الْحَلاَلَ بَيِّنٌ وَإِنَّ الْحَرَامَ بَيِّنٌ وَبَيْنَهُمَا أُمُورٌ مُشْتَبِهَاتٌ

Maksudnya: Sesungguhnya perkara yang halal dan haram itu jelas, manakala antara kedua-duanya ada perkara-perkara yang syubhah, yang tidak jelas hukumnya. (Sunan Abi Daud)

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2626,"  Soalan

Assalamualaikum. Saya ada kemusykilan berhubung hukum bekerja sebagai ejen hartanah. Sekiranya ada pembeli yang memilih untuk berurus niaga melalui pinjaman riba, adakah ejen hartanah juga berdosa kerana menjadi pemudah cara (facilitate) walaupun tidak terlibat secara langsung dengan keputusan pembeli untuk memilih pinjaman konvensional","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, berkaitan keterlibatan tuan sebagai pemudah cara kepada pelanggan yang mahukan perbankan konvensional. Perkara penting untuk tuan laksanakan adalah:

i. Tidak terlibat membantu/mengurus pinjaman di konvensional.

ii. Menerangkan atau mempromosikan terlebih dahulu Perbankan Islam yang diketahui adalah patuh syariah.

iii. Memastikan tuan tidak mendapat apa-apa komisyen atau keuntungan dari pelanggan yang berhasil mendapatkan perkhidmatan bank konvensional.

Kesimpulannya, jika tuan telah melaksanakan perkara i , ii dan iii tiadalah lah dosa bagi tuan kerana untuk menggunakan perbankan konvensional adalah pilihan pelanggan sendiri. Namun, jika tuan masih ragu-ragu adalah lebih terbaik ditinggalkan sebagaimana Nabi Muhammad SAW ada bersabda yang bermaksud:

""Sesungguhnya yang halal itu jelas dan yang haram itu jelas. Di antara keduanya terdapat perkara-perkara yang syubhat (samar-samar) yang tidak diketahui oleh orang banyak. Maka siapa yang takut terhadap syubhat berarti dia telah menyelamatkan agamanya dan kehormatannya. Dan siapa yang terjerumus dalam perkara syubhat, maka akan terjerumus dalam perkara yang diharamkan….. “(Riwayat al-Bukhari dan Muslim)

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2627,"  Soalan

Salam Ustaz, saya nak tnya apa hukum kalau bekerja sebagai consultant IT bagi syarikat arak? Syarikat saya bekerja telah mendapat contract daripada satu syarikat arak terkemuka dan saya terpilih untuk menjadi consultant bagi syarikat tersebut. Syarikat arak tersebut akan membayar kepada company saya atas khidmat yang diberikan dan duit tersebut akan digunakan untuk membayar gaji saya. Harap ustaz boleh bagi pencerahan. Terima kasih","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, orang yang bekerja di sektor yang menyokong sistem yang memang jelas digunakan untuk operasi kilang arak, hukumnya adalah haram, dan tetap tidak dibenarkan kerana dalam kaedah Islam ada disebutkan “Membantu perbuatan dosa adalah berdosa”. Hal ini berdasarkan firman Allah SWT di dalam surah al-Ma'idah ayat 2;

وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ

Maksudnya : ...dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya). 

Begitu juga, hadis yang diriwayatkan daripada Abdul Rahman bin Abdullah al-Ghafiqi RA dan Abu Tu’mah RA bahawa mereka mendengar Ibnu Umar RA mengatakan bahawa Rasulullah SAW bersabda;

لعنت الخمرعلى عشرة أوجه :بعينها وعاصرها ومعتصرها وبائعها ومبتاعها وحاملها والمحمولة إليه وآكل ثمنها وشاربها وساقيها

Maksudnya : Terlaknat arak pada sepuluh segi; ‘Ainnya, Orang yang memerasnya, Orang yang menyuruhnya, Orang yang menjualnya, Orang yang membelinya, Orang yang membawanya, Orang yang dibawakannya, Orang yang makan harganya, Orang yang meminumnya dan Orang yang memberi minum arak. (Riwayat Ibnu Majah)

Bagi syarikat IT yang ada membuat urusniaga dengan kilang arak, jika pemilik syarikat IT adalah muslim, maka hendaklah ditolak urusniaga tersebut. Namun, jika syarikat IT milik bukan muslim, maka adalah wajar kerja-kerja yang berkaitan dengan urusan arak diserahkan kepada pekerja yang bukan muslim.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2631,"  Soalan

Assalamualaikum wbt. Tn Mufti yang amat saya hormati, Saya punya persoalan yg amat perlukan pendapat dari yang ahli dalam bidang ini. Dan saya mohon agar segala identiti dan soalan dirahsiakan. Rakan saya ingin membeli rumah mampu milik di sebuah negeri, yg mana mensyaratkan 4 syarat utama yang dia berkelayakan semuanya kecuali 1 syarat; ""lahir atau bekerja atau menetap"" di negeri tersebut. Beliau ada bertanya kepada pihak berkaitan, adakah boleh untuk dia mohon dan beli dengan menggunakan alamat ahli keluarga di negeri itu sebagai alamat menetap. Mereka mengatakan boleh, walaupun dia tidak lahir atau menetap atau bekerja di sana..dan tidak dikira mengambil hak org lain kerana melalui proses tapisan. Rakan saya keliru. Jika permohonannya diluluskan, adakah dia dikira berdosa kerana menggunakan alamat bukan alamat menetap beliau? Adakah harta tersebut berkat atau syubhah? Mohon sangat respon dari pihak Tn Mufti, sebelum beliau membuat sebarang keputusan dalam ketidakpastian.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, pembelian rumah saudari adalah sah kerana memenuhi rukun-rukunnya iaitu pembeli, penjual, rumah yang dijual beli serta akad. Bagaimanapun perbuatan saudari memalsukan maklumat adalah berdosa, kerana menipu. Justeru, ia mengandungi unsur syubhah yang boleh mengurangkan keberkatan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2632,"  Soalan

Assalamualaikum, saya ada satu persoalaan. Saya ada mencuri duit pada waktu dulu-dulu untuk beli komik. Sekarang ini, Saya sangat-sangat menyesal atas perbuatan saya dan sudah bertaubat. Saya juga berniat untuk memulangkan duit yang saya telah curi tersebut kepada tuannya tetapi tidak berkesempatan untuk dipulangkan lagi. Persoalannya, adakah solat dan amal ibadat saya diterima atau tidak, selagi mana saya tidak memulangkan duit yang telah dicuri walaupun sudah menyesal yang teramat dan sudah bertaubat? ( Saya ada dengar ceramah, kalau orang yang mencuri atau orang yang memakan harta yang haram amal ibadat mereka tidak akan diterima). Saya berasa amat gelisah tentang sama ada amal ibadat saya diterima oleh Allah SWT atau tidak disebabkan saya belum berpeluang untuk membayar balik apa yang saya curi kepada tuannya walaupun sudah menyesal dan bertaubat.( Saya sudah memesej tuan duit yang saya curi tersebut tetapi dia tidak membalas lagi). Mohon penjelasan. Terima Kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan diajukan, hukum bagi kanak-kanak yang belum sampai umur baligh, sekiranya dia pernah mencuri ketika zaman kanak-kanaknya adalah tidak berdosa. Hal ini berdasarkan sabdaan Nabi SAW yang bermaksud:

Diangkat kalam (tidak berdosa) daripada 3 orang ; orang gila sehingga dia sedar, orang yang tidur sehingga dia bangun dan kanak-kanak sehingga dia baligh. (Riwayat Abu Daud)

Bagaimanapun saudara wajib untuk memulangkan semula duit yang dicuri pada satu ketika dahulu kepada tuannya yang berhak. Perbuatan saudara semasa kanak-kanak tidaklah mengikat dengan amal ibadat saudara sesudah baligh. Perbanyakkan istighfar dan berdoa kepada Allah SWT agar segala amal ibadat yang dilakukan selama ini diterima dan diredhai sebagai amalan soleh.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2636,"  Soalan

Assalamualaikum kepada semua staff Jabatan Mufti Selangor dan kepada Tuan Mufti, saya ingin bertanyakan soalan mengenai penggunaan kad kredit dari bank conventional. saya ada membaca soal jawab yang telah dikeluarkan oleh Dr Zaharudin. dan saya agak keliru tentang penggunaan secara am kad kredit dari bank konventional. ada dinyatakan adalah haram jika terlibat dalam hal2 riba, seperti pinjaman tunai yang dikenakan komisyen yang tinggi serta tidak mempunyai akad yang sah. dan beberapa perkara lain seperti denda yang mengikut kadar tidak berpadanan jika pengguna terlewat bayar. akan tetapi setakat ini, saya menggunakan kad kredit berdasarkan kapasiti perbelanjaan bulanan dan tidak akan lebih daripada apa yang saya tidak mampu bayar. tiada kelewatan dan tiada pinjaman tunai dari kad kredit tersebut. saya menggunakan kad tersebut kerana kelebihan 'cashback' yang tinggi dan ini memberi saya sedikit ruang dalam perbelanjaan bulanan. soalan saya 1. adakah pengunaan kad kredit konvensional adalah haram secara am nya walaupon pengguna tidak terlibat dalam perkara-perkara yang haram seperti pinjaman dengan kadar tinggi dan mempunyai unsur riba, sentiasa patuh dengan pembayaran penuh pengunaan tanpa kelewatan. 2. Hukum menyertai peraduan spin and win untuk bayaran melebihi rm100. sebagai contoh saya berbelanja barangan rumah yang melebihi RM100 dan layak untuk bermain spin and win, dan menang cashback (RM5, RM50, RM100) atau tidak menang apa2 dan permainan ini tidak mendatangkan kerugian pada saya kerana saya berbelanja perkara-perkara yang sepatutnya. adakah perkara ini haram atau dikategorikan sebagai judi?","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan ; 1. Penggunaan kad kredit konvensional walaupun penggunaannya tidak melibatkan perkara-perkara yang haram dan pembayaran sentiasa dibayar pada masanya tetapi terlibat dengan perbankan konvensional dianggap sebagai menyokong produk-produk mereka. Pada masa yang sama negara kita mempunyai perbankan Islam yang patuh syariah dan diiktiraf. Oleh yang demikian kita mempunyai pilihan dan alternatif lain yang lebih baik dan halal melalui perbankan yang patuh syarak. 2. Penyertaan kepada peraduan spin and win seperti mana yang dinyatakan, pada dasarnya adalah dibolehkan dan harus hukumnya kerana peserta tidak mengalami sebarang kerugian sama ada menyertai peraduan ini ataupun tidak. Bagaimanapun peraduan ini masih mempunyai syarat iaitu pembelian perlu melebihi jumlah RM100 sekiranya ingin menyertai peraduan tersebut. Adalah lebih baik sekiranya tuan dapat elakkan diri daripada menyertainya kerana ada unsur judi.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2637,"  Soalan

Assalamualaikum w.b.t Saya ingin bertanya berkenaan dengan zakat simpanan. Situasinya adalah dimana, saya membuat potongan bulanan di dalam Tabung Haji dan setiap tahun duit simpanan itu sudah dibayarkan zakat oleh pihak tabung haji seperti yang kita sedia maklum. Selepas duit itu, duit tersebut saya keluarkan pada setiap tahun dalam jumlah rm10,000 setahun dan dimasukkan didalam takaful simpanan yang lain untuk tujuan pelaburan dan tempoh matangnya adalah pada tahun ke 10. Soalan saya, adakah perlu duit yang saya ambil daripada tabung haji tadi dan dimasukkan dalam takaful tersebut perlu dibayar zakat lagi pada setiap tahun?","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan saudari, zakat diwajibkan ke atas simpanan yang telah cukup syarat. Oleh itu, simpanan di takaful simpanan wajib dizakatkan jika cukup haul, nisab dan mempunyai pemilikan sempurna duit simpanan tersebut. Seandainya tempoh di antara dua transaksi iaitu keadaan di mana duit yang dikeluarkan itu terus dimasukkan ke dalam takaful simpanan maka ianya tidak perlu dizakatkan. Namun jika tidak ia wajib dizakatkan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2638,"  Soalan

Assalamualaikum, saya ingin bertanya berkenaan pelaburan matawang. Sekarang di Malaysia terdapat ramai orang islam telah meyertai pelaburan matawang iaitu forsagetron.io/ adakah ianya patuh syariah dan boleh disertai. Terima kasih","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan saudari, Forsage TRX telah tersenarai dalam bahagian yang mengandungi senarai laman web, produk pelaburan, syarikat dan individu yang tidak dibenarkan yang mana ia menjalankan aktiviti pasaran modal tanpa lesen dalam urus niaga sekuriti. Perkara ini merujuk kepada laman sesawang Suruhanjaya Sekuriti Malaysia iaitu; https://www.sc.com.my/regulation/enforcement/investor-alerts/sc-investor-alerts/investor-alert-list Oleh itu, pelaburan yang telah dipastikan menjalankan aktiviti pasaran modal tanpa lesen dalam urus niaga sekuriti oleh agensi yang berautoriti, maka berurusan dengannya hendaklah dielakkan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2658,"  Soalan

Soalan: Assalamualaikum, saya suka bermain mesin kren yang ambil anak patung yang biasa ada di Shopping complex. Saya ada dengar yang permainan tersebut dianggap sebagai Judi. Kalau is dianggap Judi, bagaimanakah dengan patung-patung yang telah saya perolehi. Adakah perlu saya buangkan patung-patung tersebut. Patung-patung itu diguna untuk bermain dan bukannya perhiasan","Jawapan  

Merujuk kepada persoalan tuan, mesin claw atau mesin kren adalah sejenis permainan arked yang menggunakan cakar besi dalam memperolehi barangan-barangan yang dipertaruhkan di dalam mesin tersebut . Secara khususnya, praktikal dalam permainan ini mempunyai unsur perjudian yang diharamkan oleh syariat agama Islam. Firman Allah SWT:يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ Maksudnya: “Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.” (Surah al-Maidah: 90) Konsep yang diketengahkan dalam permainan mesin claw atau mesin kren ini adalah menafikan hak pembeli dalam memilih barangan yang dikehendakinya dan disukainya dengan harga yang setimpal dengan apa yang telah dibayar. Justeru, situasi ini adalah melanggar prinsip-prinsip jual-beli yang sepatutnya ada seperti khiyar (pilihan). Berkaitan patung yang telah diperolehi daripada mesin tersebut boleh digunakan untuk bermain dengan syarat bertaubat dan tidak mengulangi perbuatan bermain mesin claw atau mesin kren. والله أعلم بالصواب Sekian, terima kasih"
https://emusykil.muftiselangor.gov.my/index.php/site/jawapan?id=2659,"  Soalan

Soalan: Asaalamualaikum. Soalan saya ialah, bapa saya pernah berhutang dengan ibu saya dan tidak sempat untuk melunaskannya sehingga bapa meninggal dunia. Bolehkah saya sebagai anak melunaskannya bagi pihak bapa?","Jawapan  

Merujuk kepada persoalan tuan, dalam Islam hutang adalah perkara yang sangat dititik beratkan khususnya hutang yang tidak diselesaikan oleh si mati semasa hayatnya. Hutang adalah perkara pertama perlu diselesaikan selepas urusan jenazah telah diselesaikan. Berdasarkan firman Allah swt yang bermaksud; (Pembahagian itu) ialah sesudah diselesaikan wasiat yang telah diwasiatkan oleh si mati, dan sesudah dibayarkan hutangnya (Surah al-Nisa’: 11) Ini dikuatkan lagi dengan hadis yang diriwayatkan oleh Abu Hurairah berkata, Rasulullah SAW bersabda yang bermaksud; “Jiwa seorang Mukmin itu tergantung kerana hutangnya hinggalah hutangnya dilangsaikan.”(Riwayat Tirmizi, Ibnu Majah dan al-Baihaqi). Kesimpulannya adalah diharuskan, bahkan menjadi kebaikan si waris dan digalakkan kepada anak yang berkemampuan untuk membantu si mati menyelesaikan hutangnya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2663,"  Soalan

Soalan: Salam pihak Mufti Selangor.. Maaf ganggu...Sy Izairi....Ada soalan nak tanya harap pihak Mufti sudi menjawabnya...Saya tempoh hari pada 27/11/2020, ada pergi ke Bank Islam untuk buat akad pembiyaan peribadi Islamik.Sy asalnya tahu sedikit mengenai konsep Tawaruq yg diguna pakai oleh Bank Islam..Cumanya sy keliru & tertukar dgn konsep Bai Inah...Dimana sy ingat pada asalnya sy dgn pihak bank shj dlm akad tersebut....Rupanya sy sedar ada 3 pihak dlm konsep Tawaruq setelah sy pulang ke rumah. Ceritanya sy ada tandatangan kontrak cuma ada yg sy tak baca tapi sy tandatangan terus. Bila dah selesai semuanya sy pun balik ke rumah.Cuma sy tertanya2 kenapa tak ada akad jual beli berdasarkan konsep Tawaruq tuh. Bila esoknya 28/11/2020, baru sy teliti balik salinan kontrak tersebut...Dan baru sy faham akan konsep sebenar Tawaruq...Dimana Bank Islam ada guna konsep Murabahah dan Tawaruq..Sy wakilkan pihak bank sbg Ejen belian dan jualan komoditi kpd pihak kedua & ketiga. Dan sy ada bertanya staf bank yg sy berurusan hari tuh, beliau bgtahu urusan jual beli tawaruq tersebut dh selesai sebelum kami berpisah..jadi di sini adakah akad harituh sy dgn staf bank dikira sah? Sbb mmg ya sy ada tandatangan kontrak cuma sy x berapa jelas akan konsep tersebut dan tak baca betul2 apa yg sy tandatangan..Boleh ke sy pada waktu tersebut beranggapan sy guna akad Bai Inah tetapi sebenarnya sy tandatangan akad yg lain kerana sy tak baca & tak faham akan akad tersebut. Sy benar2 harap pihak Mufti sudi jawab soalan nih, sy xnak hasil muamalah nih tak berkat dan haram","Jawapan  

Merujuk kepada persoalan saudara, kontrak yang ditandatangani adalah akad yang sah, kerana persetujuan yang diambil kira adalah berdasarkan apa yang tertulis di atas kontrak bukan berdasarkan penjelasan semata-mata. Oleh itu, tiada keperluan untuk menandatangani semula kontrak yang telah dibuat dengan pihak bank. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2666,"  Soalan

Soalan: Bolehkan sesebuah pusat pengajian atau sekolah swasta Islam mengambil bayaran yuran secara advance..Contoh : Yuran bulanan di Sekolah A adalah RM 500.00 sebulan. Semasa pendaftaran pada Januari 2020 Pihak sekolah telah meminta utk jelaskan bayaran Jan 2020 dan Dis 2020. jumlah yang perlu dijelaskan adalah RM1000.00..Bolehkan bayaran Disember 2020 itu diambil? Apakah hukumnya?","Jawapan  

Merujuk persoalan tuan, pihak sekolah boleh mengenakan bayaran pendahuluan kepada ibu bapa pelajar atau disebut bayaran yuran secara advance. Perbandingannya adalah umpama tuan rumah meminta bayaran deposit sewa rumah bagi 3 bulan pertama. Bayaran ini menjadi hutang atau tanggungan pihak sekolah untuk dikembalikan semula kepada ibu bapa jika kanak-kanak tersebut tidak lagi bersekolah di sekolah tersebut. Walau bagaimanapun, perlu ada perjanjian bertulis antara pihak sekolah dan ibu bapa pelajar bagi maksud tujuan, syarat, pembatalan dan kesannya. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2672,"  Soalan

Soalan: Assalamualaiku ustaz. Disini saya ada 2 soalan yang nak diutarakan 1. Arwah ayah pernah tinggal bersama saya sejak kematian emak. Masa tu arwah ayah pun sedang sakit2 dan terlantar di katil. Masih boleh bercakap dan bangun untuk ke tandas tapi tak boleh bergerak terlalu lama. Masa arwah tinggal bersama saya arwah ada sedikit simpanan dan mohon saya keluarkan semua simpanan dan simpan pada saya untuk apa2 kegunaan samada untuk keluarga saya atau untuk perubatan arwah. Arwah juga mohon saya buatkan badal haji untuk arwah, arwah emak, juga pada 4 orang arwah atuk dan nenek sebelah ayah dan emak. Alhadulillah saya telah selesaikan amanah arwah ayah.Simpanan yang arwah beri saya gunakan untuk segala urusan dan perubatan beliau semasa hayat sehingga la beliau meninggal dunia.Tujuan sebenar arwah ayah mohon saya keluarkan dan simpan pada akaun saya adalah untuk mengelakkan masalah perebutan anak2 yang lain. Untuk pengetahuan ustaz ayah pernah berkahwin 3 dan mempunyai 24 orang anak. Saya anak yang paling bongsu iaitu yang ke 24 dari ibu no 2. Walalupun arwah membenarkan saya menggunakan simpanan beliau untuk urusan perbelanjaan harian saya tapi saya tidak menggunakannya. Saya berniat untuk menggunakan simpanan arwah untuk arwah sahaja. Bila arwah meninggal ada sedikit lagi baki simpanan arwah dalam tangan saya sebanyak RM9,000 lebih. Tujuan arwah beri saya simpanan dia sebab tak nak timbul hal2 yang tak diingini.Allah ustaz memang betul jangkaan arwah. Mayat masih di rumah anak2 dari ibu pertama dah bersoal2 tentang wang dari poket baju arwah sampai la ke buku simpanan. Saya juga jadi mangsa pertelingkahan mereka. Rumah pusaka yang sekangkang kera pun jadi rebutan. Arwah pernah berpesan pada kami anak2 dari ibu ke2 jangan campur urusan mereka. Soalan saya ustaz salahkah saya pegang amanah arwah supaya baki simpanan beliau jangan diberi pada anak2 yang lain. Perlukah di faraid simpanan Rm9k lebih tu pada anak2 yang lain. Satu lagi hal kalau saya beritahu hal ni pada saudara2 yang lain terutama anak2 dari ibu pertama saya pasti akan timbul pertelingkahan.Pasti mereka akan lemparkan tuduhan macam2 pada saya sedangkan niat saya cuma nak pegang amanah arwah ayah dan juga nak gunakan duit itu untuk urusan arwah. Bagaimana harus saya selesaikan hal ini ustaz. Niat hati nak bayarkan fidiyah untuk arwah ayah. Saya risau juga jika ada solat dan puasa arwah ada yang tertangguh semasa hayat beliau. Bagaimana penyelesaian ustaz. 2. Saya pernah ada pembantu yang menjaga anak2 saya masa saya berkerja. Makcik ni bukan keluarga kandung tapi amat rapat. Tinggal bersama saya hampir 12 tahun. Sejak bersama saya alhamdulillah dia berjaya membuat sedikit simpanan dari wang yang saya beri selama tinggal dengan saya. Semua simpanan dia suruh saya simpan dan benarkan saya guna jika ada keperluan. Dia kata buat macam duit sendiri. Nak guna tak perlu tanya dia. Alhamdulillah saya tak pernah guna duit simpanan dia untuk kegunaan saya. Semua perbelanjaan dia saya catit dengan lengkap. Alhamdulillah dengan duit tu dia dapat buat operation kedua2 belah lutut, dapat pergi haji dan umrah dan guna untuk perubatan dia. Makcik pernah mohon saya carikan peguam untuk saksi dia nak serahkan segala simpanan dia pada saya. Saya bawakan dia seorang peguam dan dia ada lafazkan jika ada lagi simpanan dia serahkan semuanya pada saya. Adakah ini di katakan hibah? Mengikut peguam dia boleh serahkan pada saya selagi dia masih hidup. Tapi saya dah berjanji dengan dia saya akan gunakan setiap sen duit dia untuk dia sahaja walaupun dia tiada nanti. Saya telah berpindah jauh ke selatan tapi makcik tak nak ikut alasan jauh dari sedara dan kawan2. Saya tinggalkan dia bersama anak angkat dia di utara.Tapi masing2 sibuk dengan urusan kerja dan makcik pun dah berusia 88 tahun dan perlukan penjagaan yang rapi mereka buat keputusan hantar beliau ke rumah pengasih. Semasa beliau bersama saya, saya pernah mohon untuk mendapatkan bantuan kebajikan masyarakat untuk beliau. Sekarang duit bantuan digunakan untuk membayar pada rumah pengasih. Alhamdulillah dia mendapat jagaan yang rapi dan gembira sebab ada kawan2 sebaya yang boleh berbual2. Soalan saya ustaz perlukah saya kembalikan duit dia semasa hayat dia. Buat masa sekarang dia memang tak perlukan duit sebab semua urusan perubatan dia di bawah JKM. Makchik masih ada lagi dan ikutkan hati saya nak pulangkan ja semua duit dia tapi saya kurang yakin ada yang boleh menguruskan kewangan dia. Saya pernah tanya dia duit yang dia bagi saya tu dia nak balik tak? Dia cakap dah bagi pada saya dia suruh saya guna saja. Tapi duit dia masih saya simpan untuk apa2 urusan dia kelak. Duit yang ada pada saya setelah semua perbelanjaan dia masa urusan haji dan umrah dan lain2 berjumlah RM9762.25. Bagaimana pandangan ustaz?","Jawapan  

Merujuk kepada persoalan puan, 1) Syabas ! Walaupun sebagai anak bongsu dengan 24 adik beradik, anda telah mengambil tanggungjawab melaksanakan amanah ayah. Menjaganya, menggunakan harta simpanannya untuk kepentingan rawatan, kewajipan ibadahnya dan lain-lain lagi tanpa digunakan untuk kepentingan diri sendiri. Berdasarkan anda telah berniat hanya akan menggunakan wang itu untuk kegunaan arwah, maka baki RM9000 yang ada itu bolehlah diwakafkan atas nama arwah atau bayaran fidyah tanggungan ayah kepada Allah yang tertinggal, jika ada hari bolehlah diturut kiraan secara andaian dalam tempoh sakitnya, berkaitan puasanya dan solatnya. Berharap harta-harta lain jika ada termasuk rumah yang tidak diamatikan kepada anda, akan kekal sebagai harta peninggalan simati (pusaka) yang terikat dengan hukum faraidh. Yang mustahak anda telah melaksanakan amanah yang telah diberikan oleh ayah anda berdasarkan panduan agama. Jika tidak puas hati dikalangan saudara saudara, menyiakan sesuatu yang diluar hidup upaya anda. Kembalilah dan berpeganglah kepada jalan syariat. Yang penting ialah keredhaan Allah, bukan memuaskan hati manusia dengan cara yang tidak dapat dilaksanakan. 2) Syabas ! Lagi sekali, anda telah dapat mengatur kehidupan seorang pembantu rumah anda dengan teratur, termasuk urusan tanggungjawabnya dengan Allah. Atas niat anda yang hanya akan menggunakan baki wangnya RM9762.25 untuknya. Maka, anda boleh serahkan untuk faedah dirinya, Kalau bukan semuanya di dunia, ia boleh untuk kehidupan di akhirat dengan cara diwakafkan atau didermakan sebagai amal jariah, Insya’Allah kebaikannya akan dapat dilempari oleh anda sebagai melakasanakan amanahnya. Sekian, terima kasih."
https://emusykil.muftiselangor.gov.my/index.php/site/jawapan?id=2673,"  Soalan

Soalan: Asmkm wbt..Tuan/Puan; Beberapa tahun yang lepas KAKAK IPAR saya telah bersetuju secara mulut memberikan satu gelang tangan (harta pusaka) kepada isteri saya disebabkan gelang tangan (harta pusaka) yg dimiliki isteri saya telah hilang dicuri. Setelah KAKAK IPAR dan ISTERI saya membuat semakan dengan kedai emas, harga gelang tangan tersebut bernilai $450. Jadi KAKAK IPAR bersetuju memberikan (menjual) secara hutang kepada ISTERI saya (adiknya). Bukan berniat nak buat harta dengan satu gelang tangan emas ni tapi nak simpan sebagai kenangan arwah mak mereka. Setelah beberapa tahun kemudian, KAKAK IPAR saya tiba2 menuntut semula gelang tangan emas tersebut dengan alasan tiada sebarang surat perjanjian hitam putih antara KAKAK IPAR dan ISTERI saya bagi penjualan gelang tangan tersebut. Oleh kerana gelang tangan tersebut saya dan isteri terpaksa pajak dahulu di Ar Rahnu Pejabat Pos Shah Alam, kami terpaksa bertahan dahulu sambil mencari modal untuk menebusnya. Akhirnya baru2 ini ada pihak ketiga yg membantu saya dan isteri menebus semula gelang tangan emas tersebut pada harga $1300. Gelang tangan emas tersebut saya sudah serahkan pada KAKAK IPAR tu dengan cara pos disebabkan PKPB ni. Persoalan saya ; 1) Berapa kadar penjualan semula yg saya patut kira dengan KAKAK IPAR ni? Kesepakatan jual beli awal $450. Harga kemudian setelah ditebus $1300 tapi saya belum berkira2 dengan KAKAK IPAR ni kerana keliru pasal ni. Amat takut salah kira harta pusaka ni..Oleh itu saya amat meminta jasa baik Tuan/Puan memberikan jawapan yg terbaik inshaAllah..","Jawapan  

Merujuk kepada persoalan tuan, jual beli emas secara bertangguh (hutang) adalah tidak dibenarkan, tidak sah dan hukumnya adalah haram. Lebih-lebih lagi dalam isu ini, terdapat dakwaan daripada pihak kakak bahawa tiada sebarang bukti perjanjian ke atas transaksi jual beli emas tersebut. Apabila urusan jual beli tidak sah, maka gelang tersebut kekal menjadi hak milik kakak dan apabila kakak menuntut supaya gelang tersebut dikembalikan maka perlu dikembalikan semula kepada kakak tanpa ada sebarang bayaran daripada kakak. Manakala urusan pajak dan menebus kembali gelang emas tersebut semasa dalam simpanan pihak tuan, ia adalah dibawah pembiayaan dan tanggungan pihak tuan dan isteri. Oleh itu, dalam perkara ini tiada apa-apa bayaran yang perlu diberikan oleh kakak kepada isteri tuan. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2693,"  Soalan

Soalan: Assalamualaikum. Situasi saya adalah individu yang dilantik menguruskan sumbangan untuk kematian. Dari awal sumbangan org ramai yang dibuat adalah atas nama arwah. Masalah sekarang ,Ketua saya tidak bersetuju untuk berikan semua hasil sumbangan kepada waris si mati.Hanya sebahagian sahaja akan di berikan kepada waris simati. Alasannya sebahagian lagi akan diberikan kepada org lain yang memerlukan.. Adakah boleh berbuat sedemikian? Apakah hukumnya? Mohon pencerahan..terima kasih","Jawapan  

Merujuk kepada persoalan puan, disebabkan kutipan sumbangan adalah diniatkan untuk arwah, jadi para penderma berniat menderma adalah kepada arwah yang dinyatakan. Pihak puan hanya wakil untuk menyampaikan sumbangan tersebut, maka tidak boleh menukar niat para penderma. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2699,"  Soalan

Soalan: Soalan: Assalamualaikum tuan/puan yg sy hormati. Saya nak tanya, kerajaan membenarkan pengeluaran kwsp sehingga 10k untuk golongan yg ditetapkan mengijut syarat..Saya layak untuk pengeluaran tersebut..Saya nak tahu sekiranya wang kwsp tersebut selama ni dilaburkan pada pelaburan tak patuh syariah, yang mana saya tak pernah tukar kan ke patuh syariah sebab tak tahu pasal ni. Jadi sekiranya wang kwsp ni saya dapat nanti, bahagian mana yg saya boleh gunakan dan selebihnya apa patut dibuat..lagi satu memang semua dividen tu memang tak boleh ambil langsung atau boleh ambil sedikit sebab pelaburan mungkin ada ke pelaburan yg halal juga..saya tak ada idea pasal ni..boleh pihak tuan bagi pencerahan.tq","Jawapan  

Merujuk kepada persoalan tuan/puan, Jawatankuasa Penasihat Shariah KWSP menasihati ahli-ahli beragama Islam untuk menukar pelaburan konvensional mereka kepada pelaburan patuh syariah atau menebus atau mencairkan pelaburan konvensional yang dibuat. Sebagai orang yang beragama Islam, adalah menjadi suatu kewajipan bagi mereka untuk memastikan setiap urusan termasuk apa-apa yang berkaitan dengan urusan harta dan kewangan mereka mematuhi syariah. Mereka juga dinasihatkan untuk menyucikan apa-apa keuntungan yang diperolehi daripada pelaburan konvensional itu, sekiranya ada. Jawatankuasa Penasihat Shariah KWSP (JKPS) telah memutuskan ahli yang bertukar ke Simpanan Shariah dikecualikan daripada melakukan penyucian dividen. Walau bagaimanapun, ahli yang masih ingin melakukan penyucian dividen dinasihatkan untuk mengikuti garis panduan dan Sekiranya syarat-syarat ini tidak dipenuhi, ahli dinasihatkan untuk tidak melakukan penyucian, iaitu: a. Ahli perlu memastikan penyucian dividen yang hendak dilakukan itu tidak memudharatkan sehingga menjejaskan perbelanjaan asas diri sendiri serta tanggungannya. b. Bagi ahli yang mencapai umur 50 tahun, jumlah simpanan KWSP setelah ditolak hutang (sekiranya ada) mestilah melebihi Simpanan Minimum yang ditetapkan iaitu sekiranya di semenanjung Malaysia sebanyak RM223,200. c.Bagi ahli yang belum mencapai umur 50 tahun, pendapatan kasar bulanan isi rumah mestilah melebihi RM2,600. d. Penyucian hanya dilakukan pada kadar 50% daripada jumlah dividen. Jumlah dividen hendaklah ditentukan seperti berikut:- i. Bagi ahli yang telah membuat pengeluaran penuh: Jumlah dividen yang dikreditkan ke akaun ahli setiap tahun sehingga dividen terakhir yang dibayar bagi pengeluaran penuh; atau ii. Bagi ahli yang telah memilih Simpanan Shariah: Jumlah dividen yang dikreditkan ke akaun ahli setiap tahun sehingga dividen Simpanan Konvensional terakhir. Amaun penyucian hendaklah disalurkan kepada aktiviti-aktiviti kebajikan seperti bantuan fakir miskin, bencana alam, kos perubatan dan penjagaan kesihatan, kos pendidikan dan pembinaan/penyediaan kemudahan awam sama ada:- i. melalui Baitulmal di Majlis Agama Islam negeri masing-masing atau persatuan/ pertubuhan yang berdaftar sebagai badan kebajikan; atau ii. secara langsung kepada pihak yang memerlukan bantuan kewangan terutama sekali ahli keluarga yang tidak berkemampuan selain daripada ibubapa, isteri dan anak-anak (tanggungan wajib). Kesimpulannya, puan boleh berurusan lanjut dengan pihak KWSP berkaitan pertanyaan lanjut dari isu ini. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2703,"  Soalan

Soalan: Assalamualaikum. Saya mau tanya..apakah bisnes Food Delivery itu ada unsur riba..kerana Food Delivery service provider mendapat keuntungan dari jualan makanan yg dibuat oleh orang lain..makanan itu dibuat oleh orang lain..tetapi dijual oleh orang lain tanpa dia memiliki dulu makanan itu..maksudnya terjadi transaksi jual beli yg barang dagangan itu milik orang lain..sedangkan food delivery service provider mendapat keuntungan hasil dr penat lelah org lain..apakah hasil pendapatan ini adalah haram kerana jatuh dlm salah satu dr cabang riba..mohon dpt beri penjelasan","Jawapan  

Merujuk kepada persoalan, Food delivery sevice provider ialah aplikasi penghantar makanan yang digunakan bagi menyediakan platform jualan kepada peniaga dan perkhidmatan penghantaran kepada pelanggan. Antara yang popular ketika ini adalah grab food, foodpanda, bungkus it dan sebagainya. Syarikat-syarikat ini mengenakan caj ke atas perkhidmatan menyediakan platform kepada peniaga, mengambil dan menghantar makanan terus ke rumah pelanggan. Caj yang dikenakan ini dianggap sebagai upah atau balasan atas pekerjaan atau usaha yang dilakukan. Dalam perbahasan fiqh Islam, konsep ini dipanggil sebagai ujrah iaitu menggunakan khidmat seseorang atau syarikat dengan memberi upah atau balasan kepadanya berdasarkan kadar khidmat yang dilakukan. Firman Allah SWT dalam surah al-Qasas ayat 26: قَالَتْ إِحْدَاهُمَا يَا أَبَتِ اسْتَأْجِرْهُ إِنَّ خَيْرَ مَنِ اسْتَأْجَرْتَ الْقَوِيُّ الْأَمِينُ Maksudnya: “salah seorang dari kedua wanita itu berkata: ""Ya bapakku ambillah ia sebagai orang yang bekerja (pada kita), karena sesungguhnya orang yang paling baik yang kamu ambil untuk bekerja (pada kita) ialah orang yang kuat lagi dapat dipercaya"". Kesimpulannya, hukum mengambil upah tersebut adalah harus dan ia tidaklah dianggap sebagai riba. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2734,"  Soalan

Soalan: Hukum fekah asal bagi kos mengurus jenazah diambil dari harta si mati. Bolehkah duit tabung masjid diguna untuk membayar sebahagian kos ikut ketetapan pegawai/ajk masjid. Cthnya kos gali kubur","Jawapan  

Merujuk persoalan tuan, Imam an-Nawawi dalam kitabnya Minhaj at-Tolibin ada menyebut: يبدأ من تركة الميت بمؤنة تجهيزه ثم تقضى ديونه ثم وصاياه من ثلث الباقي ثم يقسم الباقي بين الورثة Maksudnya: “Pengurusan harta peninggalan si mati dimulakan dengan membiayai kelengkapan dan pengurusan jenazahnya, kemudian diselesaikan hutang-hutangnya kemudian dipenuhi wasiatnya (hanya satu pertiga daripadanya) kemudian baharulah diberikan baki harta tersebut secara faraid kepada waris-waris yang berhak”. Jika si mati merupakan seorang fakir dan tidak memiliki apa-apa untuk menguruskan jenazahnya, maka tanggungjawab menguruskan jenazahnya dipikul oleh orang yang menyaranya ketika hidup sama seperti kes anak dan isteri. Jika tiada juga, ia menjadi tanggungjawab jiran-jiran atau anak-anak qaryah yang lain untuk sama-sama membantu menghulurkan bantuan bagi pengurusan jenazah tersebut. Sekiranya tiada, pihak masjid atau surau boleh menggunakan sebahagian daripada kutipan tabung masjid untuk belanja pengurusannya. Walaubagaimanapun, jika sekiranya mampu sekalipun, tiada halangan bagi pihak masjid untuk membiayai kos pengurusan jenazah secara keseluruhannya atau sebahagiannya dengan syarat ia adalah keputusan bersama ahli jawatankuasa masjid. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2739,"  Soalan

Soalan: Assalam Saya ingin membuat pertanyaan berkenaan status duit Saya pegang. Saya merupakan sorang guru dan telah membuat kutipan pibg. Setelah issue resit mengikut jumlah bayaran semua murid Saya mendapati ada lebihan bayaran. Sedangkan semua murid yang membayar mengikut jumlah Saya tulis amount nya dan minta mereka tandatangan sebagai bukti. Kesemua nya telah selesai tetapi ada lebihan baki duit pula. Saya tak ingat adakah itu duit yang Saya pernah dahulu kan atau duit siapa. Murid2 tiada yang membuat tuntutan bayaran kerana mereka bayar mengikut jumlah sepatutnya. Apakah status duit tersebut.","Jawapan  

Merujuk kepada persoalan saudari, sekiranya saudari ragu-ragu sumber duit tersebut adalah lebih baik saudari mewar-warkan penemuan duit tersebut kepada pihak PIBG atau pihak sekolah. Ini bagi mengelakkan perkara yang tidak diingini berlaku seperti tohmahan dan sebagainya. Sebagaimana Nabi Muhammad SAW bersabda yang bermaksud: ""Sesungguhnya yang halal itu jelas dan yang haram itu jelas. Di antara keduanya terdapat perkara-perkara yang syubhat (samar-samar) yang tidak diketahui oleh orang banyak. Maka siapa yang takut terhadap syubhat berarti dia telah menyelamatkan agamanya dan kehormatannya. Dan siapa yang terjerumus dalam perkara syubhat, maka akan terjerumus dalam perkara yang diharamkan..” (Riwayat Bukhari dan Muslim) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2740,"  Soalan

Assalamualaikum wrt. wbt. Saya berharap pihak Tuan dapat memberikan jawapan kepada persoalan saya. Terima Kasih. 'Bank bermatlamat untuk memanfaatkan dana simpanan pencarum untuk dilaburkan/diniagakan. Disamping untuk tujuan keuntungan, bank telah mencairkan dana-dana yang disimpan untuk tujuan galakan aktiviti perekonomian.' 'Bank menggunakan wang yang bertujuan disimpan/simpanan untuk dimanfaatkan atau galakan atau kecairan bagi aktiviti keberangsangan ekonomi atau memenuhi permintaan mereka yang memerlukan dana/instrumen pembiyaan (debtor).' Apakah pandangan islam terhadap matlamat bank seperti yang dinyatakan.","Jawapan  

Merujuk kepada persoalan, Penentuan hukum bagi sebarang urusniaga atau transaksi di bank atau institussi kewangan adalah berdasarkan kepada akad atau kontrak yang ditandatangani atas urusniaga yang dijalankan. Oleh itu, selagimana kontrak atau akad yang ditandatangan itu adalah akad yang patuh syarak maka ianya adalah sah dan urusniaga tersebut adalah harus. Antara akad yang mengharuskan pihak bank memanfaatkan wang simpanan pelanggan adalah akad mudharabah. Iaitu akad / kontrak yang membenarkan pihak bank untuk meniagakan wang yang disimpan dengan pembahagian keuntungan yang dipersetujui di dalam kontrak. والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2745,"  Soalan

Soalan: Assalam..saya dapat tawaran kerja di kilang membuat tin..tapi kilang tu ada buat tin minuman arak sekali..haram ke kerja kat situ tuan?","Jawapan  

Merujuk kepada persoalan tuan, arak merupakan satu perkara yang diharamkan secara jelas dalam al-Qur’an dan al-Sunnah. Betapa besarnya mudarat arak sehingga Islam mengharamkan kita daripada melibatkan diri dengan sebarang urusan yang melibatkan arak. Sebagaimana hadith yang diriwayatkan daripada Anas bin Malik RA;لَعَنَ رَسُولُ اللَّهِ صَلَّى اللَّهُ عَلَيْهِ وَسَلَّمَ فِي الخَمْرِ عَشَرَةً: عَاصِرَهَا، وَمُعْتَصِرَهَا، وَشَارِبَهَا، وَحَامِلَهَا، وَالمَحْمُولَةُ إِلَيْهِ، وَسَاقِيَهَا، وَبَائِعَهَا، وَآكِلَ ثَمَنِهَا، وَالمُشْتَرِي لَهَا، وَالمُشْتَرَاةُ لَهُ Maksudnya: Rasulullah SAW melaknat dalam isu arak ini 10 golongan: “Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya.”(Riwayat al-Tirmizi) Justeru itu, walaupun bekerja di Kilang yang menghasilkan tin minuman lebih-lebih lagi yang sememangnya melibatkan arak adalah dianggap sebagai bersubahat dalam melakukan kemaksiatan dan ia dilarang sama sekali. kaedah Islam ada disebutkan “Membantu perbuatan dosa adalah berdosa”. Firman Allah SWT ; وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ Maksudnya : “...dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya)”. (al-Maaidah : 2) Carilah pekerjaan di tempat lain yang halal demi rezeki yang baik untuk diri dan keluarga. والله أعلم بالصواب"
https://emusykil.muftiselangor.gov.my/index.php/site/jawapan?id=2751,"  Soalan

Soalan: Apa hukum menjual semula (resell) barang barang branded yang menyokong gerakan lgbt?","Jawapan  

Merujuk kepada persoalan saudara, resell adalah perniagaan yang semakin mendapat tempat dalam kalangan masyarakat Malaysia amnya. Namun perlu juga diperhalusi kaedah dan keuntungan yang diperolehi adalah bertepatan dengan syara’. Resell adalah dibenarkan sekiranya barang tersebut bukan dibeli secara langsung kepada jenama tersebut yang dikatakan menyokong gerakan LGBT tetapi adalah barang jual semula yang diperolehi daripada pihak ketiga. Namun jika sebaliknya, adalah lebih baik meninggalkannya kerana bersubahat dalam perkara maksiat juga berdosa. ……”janganlah kamu bertolong-tolongan pada melakukan dosa (maksiat) dan pencerobohan” (Surah al-Maidah ayat 2) Namun perkara yang lebih besar adalah kebenaran bagi penggunaan jenama berkenaan yang semestinya memiliki hak cipta penjenamaan dan ini tertakluk kepada Akta Perihal Dagangan 2011 oleh Bahagian Penguatkuasa KPDNKK. Sebagaimana Hakim bin Hizam pernah bertanya pada Rasulullah SAW; “Wahai Rasulullah, ada seseorang yang mendatangiku lalu ia meminta agar aku menjual kepadanya barang yang belum aku miliki, dengan terlebih dahulu aku membelinya untuk mereka dari pasar?” Rasulullah SAW menjawab, “Janganlah engkau menjual sesuatu yang tidak ada padamu.” (Riwayat Abu Daud) والله أعلم بالصواب Sekian, terima kasih."
https://emusykil.muftiselangor.gov.my/index.php/site/jawapan?id=2774,"  Soalan

Soalan: Assalamualaikum. Saya ada terbaca di fb peguam hartanah Salkukhairi Abd Sukor yang kebanyakan sales & purchase agreement(SPA)rumah di malaysia tidak patuh syariah kerana terlibat dengan riba. 1. Apakah benar SPA yang banyak diguna pakai sekarang tidak patuh syariah mengikut pandangan mufti? 2. Saya dalam proses untuk membeli rumah yang sudah siap dari satu pemaju. Jika betul SPA sekarang tidak patuh syariah, saya akan cuba berbincang dengan pemaju untuk guna SPA yang disediakan peguam Salkukhairi. Apa pilihan yang saya ada sekiranya pihak pemaju tidak mahu guna pakai SPA yang patuh syariah? 3. Perlukah saya batalkan niat untuk membeli rumah tersebut & hilang deposit rumah tersebut?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan, 

1. Sales & Purchase (SPA) bagi penjualan rumah adalah bergantung jenis perbankan yang digunakan samada ianya konvensional atau Islamik. Jika tuan menggunakan konvensional adalah HARAM kerana jelas di dalamnya terkandung riba dan sebagainya. Adapun islamik adalah diharuskan kerana terjaga dari elemen-elemen yang tidak patuh syariah.

2. Pilihan sekiranya pemaju tidak mahu menggunakan perbankan Islamik adalah lebih baik tuan tidak meneruskan urusan jual beli ini. Namun, kebanyakan pemaju sedia maklum berkenaan keperluan pembelinya yang beragama Islam. Perbincangan lebih harmoni perlu diadakan bagi mencapai kata sepakat. Nabi Muhammad SAW bersabda yang bermaksud:

“Sesungguhnya yang halal itu jelas dan yang haram itu jelas. Di antara keduanya terdapat perkara-perkara yang syubhat (samar-samar) yang tidak diketahui oleh orang banyak. Maka siapa yang takut terhadap syubhat berarti dia telah menyelamatkan agamanya dan kehormatannya. Dan siapa yang terjerumus dalam perkara syubhat, maka akan terjerumus dalam perkara yang diharamkan…..” (Riwayat al-Bukhari dan Muslim).

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2776,"  Soalan

Soalan: Apakah hukum mendapatkan duit melalui apps seperti cashzine, buzzmatch dan sebagainya dan adakah halal duit tersebut ?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan, 

Secara ringkasnya, aplikasi Cashzine/buzzmatch ini menyediakan pelbagai artikel dengan pelbagai kategori seperti sukan, berita, kesihatan dan pelbagai lagi. Dengan anda membaca sahaja artikel yang disediakan, anda akan dihadiahkan coins dan akhirnya boleh ditukarkan kepada tunai atau duit sebenar iaitu Ringgit Malaysia. Dalam aplikasi Cashzine/buzzmatch, pendapatan itu dapat diperoleh melalui dua mekanisme:

Pertama, dengan membaca berita yang disampaikan oleh aplikasi. Dari setiap akses berita, pengguna aplikasi mendapat coins. Dalam peraturan mereka, mereka menyeragamkan bahawa 1,000 coins dari aplikasi dapat ditukar dengan RM1.

Kedua, pengguna hanya perlu kongsikan artikel yang dibaca tersebut samada melalui Whatsapp, Facebook, Twitter atau mana-mana platfom media sosial. Setiap orang yang membaca artikel tersebut melalui aplikasi Cashzine/buzzmatch pengguna akan memperolehi coins tambahan ke dalam akaun Cashzine/buzzmatch.

Oleh itu, pihak kami berpandangan bahawa adalah dibolehkan menggunakan aplikasi tersebut dalam menjana pendapatan selagi mana bahan yang disediakan oleh pihak developer aplikasi tersebut merupakan hak mereka sendiri dan bukan hak dari medium lain yang diambil tanpa keizinan atau istilahnya mencuri maklumat dari sumber orang lain. Jika perkara tersebut berlaku, maka haram hukumnya menggunakan aplikasi ini dalam menjana pendapatan. Ia berdasarkan akad ujrah (أجره) iaitu upah kerana membaca atau dikongsikan kepada orang lain. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2781,"  Soalan

Soalan: Assalammualaikum. Saya ingin memohon pencerahan. Saya melihat ramai orang menjual hardisk. Menjual hardisk itu bukan suatu permasalahan kerana ia merupakan salah satu barang yang dibenarkan untuk menjual beli. Tetapi, ada juga yang membuat pakej. Sebagai contoh: Pakej A: Hardisk + Movie Maka, harga pun berlainan kerana disertakan movie sekali. Persoalan saya.Adakah dibenarkan untuk menjual beli movie atau game yang di download secara online di internet? Adakah sah jual beli tersebut?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan, 

Jual beli hardisk yang dijalankan oleh tuan adalah harus kerana sememangnya barang milik tuan untuk diniagakan. Namun berkaitan dengan kandungan dalamnya yang terkandung filem (movie), permainan video (game) adalah bukan milik tuan secara sah dan ini adalah terkandung sebagai harta intelek (intelectual property) yang merupakan aset tidak nyata tetapi diiktiraf dari sudut undang-undang dan juga syarak. Akademi Fiqah Islam (Majma’ al-Fiqh al-Islami) dalam persidangan kali ke-5 yang diadakan di Kuwait pada 1409H telah membincangkan berkenaan harta tidak nyata (huquq ma’nawiyyah) dan meluluskan resolusi berikut:

“Hak cipta penulisan, ciptaan, dan rekaan adalah dipelihara dari sudut syarak. Pemilik-pemiliknya berhak untuk mengendalikannya (menjualnya, menyewanya dan lain-lain). Dan hak-hak tersebut tidak harus dicerobohi”.

Maka ia tidak harus dicerobohi melalui aktiviti jual beli ini, melainkan tuan mendapat kebenaran dari pembuat movie dan game tersebut. Firman Allah S.W.T dalam Surah al-Baqarah ayat 188:

 وَلَا تَأْكُلُوا أَمْوَالَكُم بَيْنَكُم بِالْبَاطِلِ وَتُدْلُوا بِهَا إِلَى الْحُكَّامِ لِتَأْكُلُوا فَرِيقًا مِّنْ أَمْوَالِ النَّاسِ بِالْإِثْمِ وَأَنتُمْ تَعْلَمُونَ

Maksudnya: Dan janganlah kamu makan (atau mengambil) harta (orang-orang lain) di antara kamu dengan jalan yang salah. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2788,"  Soalan

Soalan: Assalammualaikum ustaz, bolehkah jika seseorang itu menerima upah dari seorang peguam apabila beliau memperkenalkan peguam tersebut kepada orang yang memerlukan khidmat peguam tersebut","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan, 

Harus menerima upah atas pekerjaan yang dilaksanakan oleh puan sebagaimana yang telah disepakati antara pihak puan dan juga peguam tersebut. Sabda Nabi Muhammad S.A.W yang bermaksud:

“Umat Islam wajib mematuhi persyaratan yang telah mereka sepakati.” (Riwayat Abu Daud).

Sekiranya telah disepakati berkenaan pekerjaan dan upahnya, maka peguam tersebut mestilah membayarnya. Sabda Nabi Muhammad SAW yang bermaksud:

“Berikanlah upah pegawai, sebelum kering peluhnya.” (Riwayat Ibnu Majah).

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2791,"  Soalan

Soalan: Assalamualaikum.. sy nk tny jika saya jual id or acc game apa hukumnya ye.. kalau jual servis pulak apa hukum nya.. servis ni sy tlg naikkn level game org mntk servis yg sy bg.. terima kasih","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan, 

Hukum menjual ID atau akaun game adalah harus dan halal dengan syarat memenuhi rukun-rukun dan syarat-syarat jual beli yang dijelaskan oleh syarak. Namun hukumnya menjadi haram sekiranya jual beli tersebut mengandungi unsur gharar (tidak diketahui jenis, kadar, sifat dan harganya oleh penjual dan pembeli), penipuan (akaun palsu), melanggar rukun dan syarat jual beli yang ditetapkan oleh syarak.

Manakala menjual servis atau menyediakan perkhidmatan menaikkan level game adalah termasuk dalam kontrak sewa iaitu melibatkan bayaran upah ke atas khidmat yang diberikan. Maka hukumnya adalah harus dengan syarat cukup rukun bagi kontrak sewa iaitu dua pihak yang terlibat, lafaz yang menunjukkan sewa atau ingin memberi upah, nilai upah mestilah dimaklumi samada nilai wang atau barangan yang dipersetujui bersama dan perkhidmatan iaitu upah yang diberikan adalah ke atas perkhidmatan yang diberikan.

Nabi SAW bersabda;

أعطوا الأجيرَ أجرَهُ قبل أن يجِفَّ عرقُهُ

Maksudnya: Berikanlah kepada pekerja (yang kamu upah tersebut) akan upah sebelum kering peluhnya (jangan bertangguh atau melewat-lewatkan).(Riwayat ibnu Majah)

Dinasihatkan agar dapat memastikan game tersebut tidak mengandungi unsur syirik yang bercanggah dengan syariat.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2793,"  Soalan

Soalan: Assalamualaikum ustaz. Saya ada hutang lampau berkaitan pembelian tanah. Saya sudah lama mencari orang berkenaan utk bayar hutang tersebut malangnya tiada siapa yg tahu walaupun saudara mara beliau sendiri. Baru2 ini saya ada berkemas rumah maka saya terjumpa surat lama Dr tuan tanah asal ini. Pada surat tersebut ada tertulis no akaun bank beliau. Saya bersyukur sgt dan terus check no akaun tersebut melalui on line Saya dapati akaun tersebut masih aktif. Saya pun terus transfer jumlah hutang saya itu sebanyak rm2000. Malangnya, semalam saya dapat berita bahawa pemilik akuan tersebut telah pun meninggal dunia pada awal Nov baru2 ini. Satu2nya waris beliau juga tidak dapat dikesan. Saya ingin bertanya ustaz, adakah saya masih dikira berhutang. Kalau benar, apa yang perlu saya lakukan sekarang. Terima kasih ustaz","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan, 

Setiap orang yang berhutang masih lagi dianggap sebagai berhutang sehinggalah hutang tersebut ditunaikan. Jika pemiutang itu telah meninggal dunia maka hutang tersebut perlu ditunaikan kepada waris yang berhak. Namun dalam keadaan pemiutang atau warisnya sukar dikesan setelah pelbagai usaha dilakukan, saudara boleh menyalurkan wang tersebut kepada baitulmal Majlis Agama Islam Selangor sebagai pemegang amanah dan wang tersebut boleh dikeluarkan untuk diserahkan kepada pemiutang setelah dapat dikesan dan dikenalpasti warisnya.

Dalam situasi saudari, cuba berhubung dengan bank semula untuk dapatkan maklumat berkaitan pemilik akaun, jika pihak bank telah mengesahkan pemilik tersebut telah meninggal dunia, mohon kepada pihak bank untuk mengeluarkan semula duit tersebut dan diserahkan kepada warisnya atau ke baitulmal. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2802,"  Soalan

Soalan: 1. Mengapa pencen penjawat awam yang meninggal tidak perlu difaraid kpd waris2? 2. Apa perbezaan duit epf dan pencen selepas kematian ?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan, 

Terdapat perbezaan di antara pencen dan duit Employees Provident Fund EPF atau Kumpulan Wang Simpanan Pekerja KWSP. Pencen adalah bayaran tetap bulanan yang dibuat oleh kerajaan atau majikan kepada bekas pekerjanya yang telah bersara. Bayaran yang telah diterima oleh pesara ketika hidup adalah menjadi hak miliknya dan jika masih berbaki selepas kematiannya maka duit tersebut perlu difaraidkan seperti harta miliknya yang lain.

Bayaran pencen akan diteruskan (Pencen Terbitan) setelah kematian pesara dan diberikan kepada balu, duda dan anak yang di bawah umur 21 tahun dan masih belum berkahwin. Pencen Terbitan bukan hak milik si mati dan tidak perlu difaraidkan kerana ia merupakan inisiatif pihak kerajaan demi menjaga kebajikan waris kepada pesara tersebut. Adapun duit EPF adalah hak milik pekerja yang belum sempurna sebelum tiba tempoh matangnya dan tidak boleh dimanfaatkan oleh pekerja pada ketika itu. Apabila tiba tempoh matang barulah ia mejadi hak milik sempurna dan boleh dikeluarkan serta dimanfaatkan oleh pekerja. Duit EPF perlu difaraidkan setelah kematian pekerja kerana ia adalah wang terkumpul pekerja dan dimiliki olehnya sejak memulakan pekerjaan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2807,"  Soalan

Rumah sy tiada tv dan radio serta tidak dengar suara azan kerana jauh dengan masjid. Saya hanya bergantung pada waktu solat di aplikasi sahaja. Perlukah saya gantikan solat dan puasa saya kerana telah solat dan berbuka puasa awal?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan, 

Firman Allah SWT di dalam Surah al-Baqarah ayat 261;

مَّثَلُ الَّذِينَ يُنفِقُونَ أَمْوَالَهُمْ فِي سَبِيلِ اللَّهِ كَمَثَلِ حَبَّةٍ أَنبَتَتْ سَبْعَ سَنَابِلَ فِي كُلِّ سُنبُلَةٍ مِّائَةُ حَبَّةٍ ۗ وَاللَّهُ يُضَاعِفُ لِمَن يَشَاءُ ۗ وَاللَّهُ وَاسِعٌ عَلِيمٌ

Maksudnya: Bandingan (derma) orang-orang yang membelanjakan hartanya pada jalan Allah, ialah sama seperti sebiji benih yang tumbuh menerbitkan tujuh tangkai; tiap-tiap tangkai itu pula mengandungi seratus biji. Dan (ingatlah), Allah akan melipatgandakan pahala bagi sesiapa yang dikehendakiNya, dan Allah Maha Luas (rahmat) kurniaNya, lagi Meliputi ilmu pengetahuanNya.

Seterusnya, firman Allah SWT di dalam Surah al-Anfal ayat 60; 

وَمَا تُنفِقُوا مِن شَيْءٍ فِي سَبِيلِ اللَّهِ يُوَفَّ إِلَيْكُمْ وَأَنتُمْ لَا تُظْلَمُونَ

Maksudnya: Dan apa sahaja yang kamu belanjakan pada jalan Allah akan disempurnakan balasannya kepada kamu, dan kamu tidak akan dianiaya. 

Seterusnya dalam Surah Ali-Imran ayat ke 134, Allah SWT berfirman:

الَّذِينَ يُنفِقُونَ فِي السَّرَّاءِ وَالضَّرَّاءِ وَالْكَاظِمِينَ الْغَيْظَ وَالْعَافِينَ عَنِ النَّاسِ ۗ وَاللَّهُ يُحِبُّ الْمُحْسِنِينَ

Maksudnya: Iaitu orang-orang yang mendermakan hartanya pada masa senang dan susah, dan orang-orang yang menahan kemarahannya, dan orang-orang yang memaafkan kesalahan orang. Dan (ingatlah), Allah mengasihi orang-orang yang berbuat perkara-perkara yang baik.

Alhamdulillah di atas usaha yang dijalankan bagi menghidupkan budaya infak harta yang pastinya perlulah jelas tujuan asal, matlamat dan kaedah pelaksanaannya. Ini bagi memastikan kutipan ini diurus dan disalurkan secara mematuhi undang-undang semasa dan yang lebih penting adalah mencapai maqasid syariah sebagaimana yang disebutkan di dalam ayat-ayat al-Quran di atas. Berkaitan manfaat yang diterima dalam bentuk ayam kampung atau tunai, jika dilihat ia adalah berbentuk hibah kepada penderma dan ianya adalah HARUS selagi mana ia diwar-warkan pelaksanaannya dari awal serta persetujuan antara kedua-dua pihak.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2810,"  Soalan

Soalan: Assalamualaikum . Saya ada nk tnya soalan kepada pihak mufti selangor. Sya kerja dgn pengurusan kedai serbaneka. Outlet yg saya perlu jaga tu ada melakukan urusan jual beli arak. Saya terpaksa kerja ni sbb masih tak dpt panggilan kerja lain, tambahan pula ibubapa saya baru kena retrenched. Jadi sya terpaksa juga kerja. Sya bekerja sebagai asst manager. Tugas harian saya antaranya melibatkan tracking arak(pengiraan arak) sebelum buka kedai dan selepas tutup kedai..Saya nk tnya pendapat pihak tuan, ada apa yg perlu sya buat dgn gaji sya tu, maksudnya perlu sedekahkan sebahagian ke atau mcm mna?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan, 

Islam dengan jelas telah mengingatkan umatnya supaya menghindari diri daripada terlibat dengan apa-apa pekerjaan yang mempunyai hubung kait dengan arak. Pekerjaan saudari jelas menunjukkan bahawa saudari terlibat dalam urusan yang mengaitkan dengan penjualan arak.

Hadis yang diriwayatkan daripada Anas bin Malik;

لَعَنَ رَسُولُ اللَّهِ صَلَّى اللَّهُ عَلَيْهِ وَسَلَّمَ فِي الخَمْرِ عَشَرَةً: عَاصِرَهَا، وَمُعْتَصِرَهَا، وَشَارِبَهَا، وَحَامِلَهَا، وَالمَحْمُولَةُ إِلَيْهِ، وَسَاقِيَهَا، وَبَائِعَهَا، وَآكِلَ ثَمَنِهَا، وَالمُشْتَرِي لَهَا، وَالمُشْتَرَاةُ لَهُ

Maksudnya: Rasulullah SAW melaknat dalam isu arak ini 10 golongan: “Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya. (Riwayat al-Tirmizi)

Jika pendapatan seseorang itu bercampur antara yang haram dan halal maka harta yang diterimanya tidak haram tetapi makruh kerana terdapat unsur syubhah di situ. Saudari dinasihatkan agar carilah pekerjaan yang tiada sebarang syubhah kerana ia lebih meyakinkan dan menenangkan jiwa. Sebagaimana hadis yang diriwayatkan daripada Al-Nu'man bin Basyir RA bahawa Rasulullah SAW bersabda:

فَمَنْ تَرَكَهَا اسْتِبْرَاءً لِدِينِهِ وَعِرْضِهِ

Maksudnya: Barangsiapa yang memelihara dirinya daripada sebarang syubhah maka sebenarnya dia telah menyelamatkan agama dan maruahnya. (Riwayat al-Bukhari dan Muslim)

Gaji atau pendapatan yang diterima boleh diserahkan sebahagiannya kepada badan-badan kebajikan atau pihak yang berwajib menguruskan harta orang Islam seperti pihak Baitulmal, Majlis Agama Islam Negeri.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2812,"  Soalan

Assalamualaikum tuan mufti. Baru baru ini hangat diperkatakan tentang berniaga dengan syarikat Atomy iaitu syarikat dari korea yang menjalankan perniagaan jualan atas talian. Salah satu produknya adalah HemoHIM iaitu produk kesihatan berasaskan herba yang telah dibagunkan oleh penyelidik korea untuk membantu mereka yg terdedah kepada sinar radiasi. Disebabkan keberkesanan yang terbukti dari hasil penyelidikan selama 8 tahun, pengasas syarikat Atomy berhasrat untuk mengeluarkannya secara besar besaran dan menjualnya secara langsung kepada orang ramai melalui sistem online untuk mengelak keuntungan orang tengah. Saya sebagai seorang doktor, mendapati produk hemoHIM yg berstatus halal ini dapat membantu pesakit pesakit saya berbanding dengan produk herba lain yang ada di pasaran. Produk hemoHIM juga telah dibuktikan keberkesanannya melalui kajian yang dilakukan di makmal dan kajian tersebut boleh diakses secara terus di dalam platform jurnal online terkemuka dunia perubatan. Untuk mendapat produk tersebut, kita perlu jadi ahli sykt Atomy dan membelinya secara online. Tiada bayaran yang dikenakan untuk berdaftar menjadi ahli Atomy.

Soalan saya, apakah hukumnya menjadi ahli atomy dan menjadikkannya sebagai salah satu perniagaan rangkaian.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Jika sesuatu produk terdiri daripada bahan yang halal maka harus menggunakannya, namun jika ia berkaitan dengan ubat maka perlu dapat kelulusan daripada Kementerian Kesihatan Malaysia (KKM).

والله أعلم بالصواب"
https://emusykil.muftiselangor.gov.my/index.php/site/jawapan?id=2817,"  Soalan

Assalammualaikum saya ada soalan , apakah hukum nermain permainan dalam talian seperti KING ISLANDS , ini kerana didalam permainan tersebut  kita perlu menyerang atau mencuri coin pemain lain yang seterusnya coin tersebut boleh ditukar menjadi wang sebenar. Adakah cara mencuri coin pemain lain yang coin itu nanti boleh menjadi wang sebenar sama sahaja seperti mencuri dari orang lain sekian sahaja soalan saya, terima kasih","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk persoalan tuan, hukum asal bermain permainan atas talian adalah diharuskan. Ini berpandukan dalam kaedah fiqhiyah :

الأصل في الأشياء الإباحة حتى يدل الدليل على التحريم

Maksudnya : “Hukum asal sesuatu perkara adalah diharuskan, sehingga datang dalil yang menunjukkan pengharamannya”.

Namun, boleh jatuh haram sekiranya permainan atas talian itu mempunyai unsur atau perkara yang membawa pengharaman seperti :

Menggalakkan perbuatan mencuri.
Mempunyai unsur perjudian dan khianat.
Faktor ketagihan yang melampau.
Mengabaikan tanggungjawab terhadap perkara yang diwajibkan.
Mendatangkan kemudharatan terhadap tubuh badan dan kesihatan.
Menghilangkan akhlak sebagai seorang muslim.

Ini berdasarkan kepada kaedah fiqhiyah:

ما أدى إلى الحرام فهو حرام

Maksudnya : “Sesuatu perkara yang membawa kepada yang haram, maka perkara tersebut hukumnya adalah haram”

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=2819,"  Soalan

Assalamualaikum tuan mufti

Berdasarkan situasi berikut apa pendapat tuan mufti?

Saya pekerja kilang Majoriti kilang di Msia kepunyaan pelabur asing Pelabur asing majoriti bukan islam Mereka support Israel, Zionis, Kristian, LGBT, bekalan senjata untuk menyerang umat islam dan banyak lagi.

Kawan2 saya bekerja di syarikat utiliti (elektrik, air etc) Mereka supply ke kilang2 ini, kilang arak, gereja, tokong, kuil, kasino dan banyak lagi

Adakah pendapatan kami syubhah dan kami perlu berhenti kerja?

Harap dapat maklumbalas segera darI pihak tuan mufti.

Terima kasih

Kami pun nak masuk syurga macam tuan mufti","Jawapan  

 وعليكم السلام ورحمة الله وبركاته

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, adalah menjadi kewajipan ke atas setiap muslim untuk mencari sumber rezeki yang halal, tidak kiralah mereka yang bekerja sendiri atau makan gaji. 

Berhubung dengan sumber rezeki daripada hasil makan gaji, sekiranya sesuatu syarikat dengan jelas ditubuhkan atas dasar memberi bantuan atau dana kepada agenda menzalimi umat Islam, agama Islam, membantu agama bukan Islam dan menghasilkan produk yang menyanggahi syarak maka hukum hasil bekerja di syarikat berkenaan adalah syubhah (bercampur halal dan haram) dan hendaklah dielakkan daripada terlibat sebarang urusan dengan syarikat tersebut.

Walaubagaimanapun, jika dasar penubuhan sesuatu syarikat tersebut hanya untuk pengeluaran produk untuk memenuhi keperluan semasa negara akan tetapi pemiliknya menyumbang kepada perkara-perkara yang tidak patuh shariah maka hukum bekerja di syarikat berkenaan adalah harus.

Manakala pekerjaan yang ada kaitan dengan arak sama ada sedikit atau banyak maka dilarang kita terlibat, kerana terdapat hadith yang menyatakan sepuluh golongan yang mendapat laknat kerana berkaitan dengan arak. Diriwayatkan daripada Ibnu Umar mengatakan bahawa Rasulullah SAW bersabda;

لعنت الخمر بعينها وعاصرها ومعتصرها وبائعها ومبتاعها وحاملها والمحمولة إليه وآكل ثمنها وشاربها وساقيها

Maksudnya : “Terlaknat arak pada ‘ainnya, orang yang memerahnya, orang yang menyuruhnya, orang yang menjualnya, orang yang membelinya, orang yang membawanya, orang yang dibawakannya, orang yang makan harganya, orang yang meminumnya dan orang yang memberi minum arak”. (Riwayat  Ibnu Majah)

Sehubungan itu, umat Islam dinasihatkan agar sentiasa berhati-hati dalam memilih sebarang pekerjaan supaya rezeki yang diterima diberkati dan diredhai Allah SWT. 

والله أعلم بالصواب"
https://emusykil.muftiselangor.gov.my/index.php/site/jawapan?id=2821,"  Soalan

Assalammualaikum 

1. Berapakah peratus kadar Wang tidak patuh syariah asb 2020? 

2. Bolehkah Saya berpegang terus keuntungan  asb Harus mengikut fatwa k.lumpur tampa pengasingan Wang tidak patuh syariah.... sbb asb Saya loan kadar rugi mengatasi pelaburan asb jika tolak wang tidak patuh syariah.

 

 

 ","Jawapan  

وعليكم السلام ورحمة الله وبركاته 

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, Seksyen 49 Enakmen Pentadbiran Agama Islam Negeri Selangor 2003 menyatakan sesuatu fatwa hendaklah mengikat tiap-tiap orang Islam yang berada di Negeri Selangor sebagai ajaran agamanya dan hendaklah menjadi kewajipannya di sisi agama Islam untuk mematuhi dan berpegang dengan fatwa itu.

Mesyuarat Jawatankuasa Fatwa Negeri Selangor Kali Ke-5/2020 yang bersidang pada 3 November 2020 telah memutuskan bahawa: Hukum Pelaburan Permodalan Nasional Berhad dalam Amanah Saham Nasional Berhad (ASNB) adalah harus kerana telah mencapai 75% patuh syariah. Ia merujuk kepada keseluruhan proses perlaburan termasuklah hasil daripada perlaburan tersebut (dividen + bonus), maka ia tidak perlu diasingkan. 

والله أعلم بالصواب "
https://emusykil.muftiselangor.gov.my/index.php/site/jawapan?id=2823,"  Soalan

baru-baru ini saya membayar zakat untuk pelaburan tunai ASB, tapi pegawai zakat tu cakap dividen yang saya perolehi itu hanya diambil dalam 74 peratus sahaja yang layak dizakati, selebihnya tidak patuh syariah... boleh tuan jelaskan? adakah dividen ASB tidak 100% patuh syariah?","Jawapan  

السلام عليكم ورحمة الله وبركاته 

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, berdasarkan keputusan Mesyuarat Jawatankuasa Fatwa Negeri Selangor Kali Ke-5/2020 yang bersidang pada 3 November 2020 telah memutuskan bahawa: ""Hukum Pelaburan Permodalan Nasional Berhad (PNB) dalam Amanah Saham Nasional Berhad (ASNB) adalah harus setelah pihak PNB mencapai sasaran 75% patuh syariah dalam pelaburan yang dilaksanakan"". Taksiran zakat ke atas pelaburan ASNB adalah dikira 2.5% daripada jumlah pelaburan tahun tersebut bersama dengan dividen dan bonus yang diumumkan pada tahun berikutnya, maka ia akan dikira sebagai jumlah yang akan dikeluarkan zakat bagi tahun semasa. Kewajipan zakat terhadap pelaburan ASNB adalah dikenakan sepenuhnya ke atas pelaburan, dividen dan bonus. 

والله أعلم بالصواب "
https://emusykil.muftiselangor.gov.my/index.php/site/jawapan?id=2824,"  Soalan

Assalamualaikum,

Tuan yang dimuliakan,

Mohon pandangan bagi situasi berikut:

Sekiranya saya mempunyai sebidang tanah dan saya berniat untuk menyewakan tanah tersebut kepada non Muslim yang bercadang untuk pengoperasian Nirvana (pengkuburan non Muslim). Kemudian keuntungan operasi ini dikongsi bersama. Adakah dibenarkan urus niaga ini dalam Islam?

Penjelasan dan pendapat tuan amat diperlukan sebagai rujukan saya dan orang awam lain.

Sekian, terima kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, hukum asal berjual beli dengan orang bukan Islam adalah harus. Ia termasuk dalam bab berbuat baik kepada mereka dalam perkara yang tidak dilarang syarak selagi mana mereka tidak termasuk dalam golongan yang memusuhi Islam dan umat Islam. Ini berdasarkan firman Allah SWT dalam surah al-Mumtahinah ayat 8:

لَّا يَنْهَاكُمُ اللَّـهُ عَنِ الَّذِينَ لَمْ يُقَاتِلُوكُمْ فِي الدِّينِ وَلَمْ يُخْرِجُوكُم مِّن دِيَارِكُمْ أَن تَبَرُّوهُمْ وَتُقْسِطُوا إِلَيْهِمْ ۚ إِنَّ اللَّـهَ يُحِبُّ الْمُقْسِطِينَ 

Maksudnya: “Allah tidak melarang kamu daripada berbuat baik dan berlaku adil kepada orang-orang yang tidak memerangi kamu kerana ugama (kamu), dan tidak mengeluarkan kamu dari kampung halaman kamu; sesungguhnya Allah mengasihi orang-orang yang berlaku adil.” 

Walau bagaimanapun, hendaklah dengan syarat dalam urusniaga tersebut tidak mempunyai unsur-unsur membantu atau mendukung kekufuran dan kemaksiatan serta menyebabkan penghinaan terhadap agama Islam dan umat Islam. Ini sebagaimana yang ditegaskan oleh Imam al-Nawawi:

وقد أجمع المسلمون على جواز معاملة أهل الذمة وغيرهم من الكفار إذا لم يتحقق تحريم ما معه لكن لا يجوز للمسلم أن يبيع أهل الحرب سلاحا وآلة حرب ولا يستعينون به في اقامة دينهم.

Maksudnya: “Telah ijma' atau sepakat seluruh umat Islam keharusan urusan dengan ahli zimmah dan lain-lain orang kafir selagi mana (urusniaga itu) tidak jatuh dalam perkara haram. Tetapi umat Islam tidak boleh (haram) menjual senjata kepada musuh Islam yang sedang memerangi Islam, dan tidak boleh juga membantu mereka dalam menegakkan agama mereka.” (Syarah Sahih Muslim)

Oleh itu, sekiranya anda mempunyai sebidang tanah dan berniat untuk menyewakan tanah tersebut kepada non Muslim yang bercadang untuk pengoperasian Nirvana (pengkuburan non Muslim). Kemudian keuntungan operasi ini dikongsi bersama. Hal ini tidak termasuk dalam kategori membantu kekufuran atau kemaksiatan yang ditegah syarak. Ini kerana, mengebumikan mayat tanpa mengira Islam dan bukan Islam adalah dituntut sebagai menghormati kemuliaan jasad manusia. Firman Allah SWT dalam surah al-Isra’ ayat 70:

وَلَقَدْ كَرَّمْنَا بَنِي آدَمَ

Maksudnya: “Dan sesungguhnya Kami telah memuliakan anak-anak Adam.” 

Namun anda disarankan agar dapat memastikan jika ada berlaku proses pembakaran mayat maka ianya adalah dilarang. Jika tiada (hanya semata-mata pengkebumian), maka tiada larangan. Begitu juga, menyewakan tanah untuk dijadikan tanah perkuburan adalah tidak sesuai kerana tanah perkuburan itu bersifat kekal. Dicadangkan juga agar anda merujuk terlebih dahulu kepada pihak yang berkaitan seperti pejabat tanah dan pihak berkuasa tempatan berhubung pekeliling dan akta yang berkuatkuasa sebelum membuat sebarang keputusan.

والله أعلم بالصواب"
https://emusykil.muftiselangor.gov.my/index.php/site/jawapan?id=2831,"  Soalan

Assalamualaikum, tuan/puan.

Saya ingin bertanya berkenaan hukum jual beli in-game currency spt PUBG-UC, Mobile Legends-Diamonds dari sudut muamalat. Adakah sah dari sudut syara'? Jika tak keberatan juga, boleh ada penerangan terperinci berkenaan masalah ini. 

Jazakumullahu kheir atas jawapannya.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, Mata Wang Digital seperti UC(unknown cash) atau DIAMONS dalam permainan atas talian merujuk kepada pembelian untuk mendapatkan barang-barang maya secara langsung atau rawak. Barangan yang diperolehi adalah pelbagai termasuk pengolahan ringkas bagi watak atau peralatan-peralatan seperti pakaian, senjata, perisai dan sebagainya. UC(unknown cash) atau DIAMONS lazimnya dibayar dengan wang sebenar. Oleh itu boleh berperanan sebagai salah satu sumber perolehan wang dalam industri permainan video. 

Jika pembelian tersebut memenuhi rukun-rukun dan syarat-syarat jual beli yang dijelaskan oleh syara’, maka hukum jual beli tersebut adalah halal. Namun hukumnya menjadi haram sekiranya jual beli tersebut mengandungi unsur gharar (tidak diketahui jenis, kadar dan sifat barangan), penipuan (bergantung kepada nasib sama ada dapat barang yang dingini atau tidak dapat), melanggar rukun dan syarat jual beli yang ditetapkan oleh syara’. Ia sama seperti dalam perjudian iaitu bergantung kepada nasib, fiman Allah SWT dalam surah al-Maidah ayat 90:

يَا أَيُّهَا الَّذِينَ آَمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

Adalah dinasihatkan supaya bermain permainan atas talian tanpa menggunakan wang sebenar bagi mengelakkan perbuatan pembaziran dan ketagihan dalam pembelian sehingga boleh mendatangkan kerugian(tiada manfaat) kepada pemain. Walau bagaimana pun permainan atas talian tanpa menggunakan wang sebenar juga perlu berjadual supaya tidak sampai melalaikan.

Sekian, terima kasih. 

والله أعلم بالصواب"
https://emusykil.muftiselangor.gov.my/index.php/site/jawapan?id=2840,"  Soalan

 

Assalammualaikum Mufti,

Saya ade kemusykilan berkenaan pelaburan yg ingin saya join. Mintak pandangan sedikit dr pihak Mufti. 

Contoh lau kite invest rm100k kat 1 platform ni, dia janjikan pulangan modal dibayar berserta dngn untung syarikat dlm tempoh 12 bulan, adakah ianya jatuh riba? Modal dan keuntungan dibayar sekali dlm mase 12 bulan 18-20% sebulan x 12 bulan.

Contoh, modal rm100k, 18% so jadi rm18k x 12 = rm216k, keuntungan bersih setelah tolak modal ialah rm116k, keuntungan itu pihak syarikat akad sebagai PROFIT SHARING. Klau untung lebih, syarikat akan bayar paling tinggi 20%. Paling rendah 18%. Adakah ianya jatuh riba jika ade jaminan modal dan keuntungan di situ?

P/s: Perniagaan yg dijalankan adalah emas fizikal dan hartanah, perniagaan tiada unsur2 haram dan syubhah.

Minta penjelasan pihak Mufti secepat mungkin. Terima kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, konsep asas pelaburan dalam Islam adalah di atas kontrak perkongsian antara dua pihak atau lebih yang bersetuju untuk berkongsi modal dan keuntungan. Terdapat implikasi apabila pihak syarikat menjanjikan keuntungan yang akan diperolehi oleh setiap pelabur adalah sekitar antara 18-20% sebulan. Dalam kitab fiqh ada menyatakan bahawa tidak sah sesuatu pelaburan itu jika kadar keuntungan yang bakal diperolehi oleh salah satu pihak ditentukan menurut kadar jumlah tertentu. Contohnya dalam akad tersebut menyatakan bahawa pelabur akan memperolehi keuntungan bulanan berjumlah  RM 100 atau 5% tanpa mengira sama ada sesuatu syarikat itu untung atau rugi. Hal ini jelas bertentangan dengan konsep pelaburan yang sebenar yang telah ditetapkan oleh Islam kerana setiap pihak perlu berkongsi kadar keuntungan dan kerugian bersama-sama dalam kadar yang dipersetujui bersama. Jika dikaji dengan lebih mendalam, kontrak pelaburan seperti ini telah berubah menjadi kontrak pinjaman yang mengandungi riba disebabkan pengusaha telah menjamin secara mutlak dividen yang akan diterima oleh setiap pelabur. Justeru kontrak seperti ini jelas menyalahi sistem muamalat Islam yang telah digariskan dalam syariat berdasarkan kepada satu kaedah :

كُلّ قَرْضٍ جَرَّ نَفْعاً فَهُوَ الرِّبا

Maksudnya : ""Setiap pinjaman yang membawa kepada manfaat (bagi pemberi pinjam) maka ia adalah riba."" 

Majlis Penasihat Syariah Suruhanjaya Sekuriti iaitu agensi di bawah Bank Negara telah memutuskan bahawa sumbangan modal yang disediakan oleh setiap musyarik (pelabur dan pengusaha) dalam usaha sama mudharabah (perkongsian keuntungan) hendaklah dalam bentuk sesuatu yang wujud atau sedia ada, boleh dikenal pasti dan boleh diakses semasa kontrak dimeterai. Bentuk sumbangan modal yang dibenarkan oleh Syariah ialah dalam bentuk tunai, aset selain daripada tunai (in-kind) atau kombinasi kedua-duanya. Namun demikian, hutang tidak dibenarkan untuk dijadikan sebagai sumbangan modal dalam musyarakah dan mudharabah (rujuk Keputusan Majlis Penasihat Syariah suruhanjaya Sekuriti Malaysia bertarikh 31 Disember 2019)

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=2843,"  Soalan

Assalamualaikum Tuan

Saya ada terbaca suatu posting di media sosial yang menyatakan, ""tidak boleh jual barangan yang bukan milik kita, kecuali sebagai ejen atau wakil atau broker (simsar)..""

Boleh saya mohon pandangan tuan berkenaan dengan satu kaedah dropship di shopee? 

Penjual meletakkan listing produk di kedainya di shopee, tapi produk sebenarnya tiada, dan dinyatakan pre-order. 

Bila ada customer order produk, baru penjual akan beli daripada seller lain. Apabila barang dah sampai pada penjual, baru akan dipos semula pada customer. 

Penjual hanya terima bayaran selepas customer confirm order dengan shopee.

Bolehkah kaedah jual beli seperti ini? Mohon pandangan tuan.","Jawapan  

وعليكم السلام ورحمة الله وبركاته 

..الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Berkenaan perkara tersebut sememangnya benar iaitu larangan berjual beli bagi barang yang tiada dalam pegangan. Sebagaimana hadis yang diriwayatkan oleh Hakim bin Hizam r.a, bermaksud:

“Wahai Rasulullah! Ada seorang lelaki datang meminta saya menjualkan kepadanya barang yang saya tiada (saya bertindak menjual kepadanya). Bolehkah saya beli barang tersebut di pasar untuk diserahkan kepadanya. Baginda bersabda: Jangan engkau jual barangan yang tiada padamu.” (HR Abu Daud)

Namun begitu, Islam juga mengharuskan jual beli salam atau salaf iaitu secara tempah. Salam di mana bayaran akan dibuat dahulu dan barang diserahkan kemudian. Tetapi ada syaratnya, iaitu jelas spesifikasi barang tersebut dan diketahui waktunya itu bermaksud waktu penyerahannya. Sebagaimana Nabi Muhammad SAW bersabda yang bermaksud:

“Barangsiapa yang berjual beli salaf (salam) hendaklah dia berjual beli dengan sukatan yang dimaklumi, timbangan yang dimaklumi dan tempoh yang dimaklumi.” (HR al-Bukhari)

Secara ringkasan syarat perniagaan Dropship, iaitu:

Perniagaan yang halal dan patuh Shariah serta tidak memberi mudarat.
Spesifikasi yang jelas
Harga barangan dan kos penghantaran yang jelas.
Waktu penghantaran dan tempat pengambilan barang yang jelas.
Jelas kontrak upah antara pembekal dan peniaga dropship
Adanya pemulangan barang atau duit sekiranya barang rosak atau tidak sama dengan spesifikasi barang.

والله أعلم بالصواب "
https://emusykil.muftiselangor.gov.my/index.php/site/jawapan?id=2850,"  Soalan

Assalamuakailum.

Saya ingin bertanya tentang pernyataan “trade in emas dan tambah duit trade in beli emas baru, hukumnya haram ada syubhah (riba). Kalau nak beli emas baru, kena jual dulu emas lama, dan pegang dulu duit emas yang dijual tadi dan baru boleh beli emas baru. Hukumnya haram trade in emas ambil emas baru tambah duit sebab ada riba dekat situ.”
 

Betulkah kenyataan ini? Sekiranya betul, minta pencerahan tentang unsur riba tersebut. Apa yang perlu di buat sekiranya ada urusan jual beli emas yang menggunakan cara “trade in” begini sebelum ini.

Terimakasih.","Jawapan  

السلام عليكم ورحمة الله وبركاته

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, betul kenyataan tersebut. Emas termasuk daripada barang jenis ribawi selain perak, gandum, barli, tamar dan garam. Justeru, jual beli emas hendaklah berlaku dalam satu majlis dengan penyerahan barang dan harga secara bersama. Penyerahan harga yang dimaksudkan adalah keseluruhan harga yang dipersetujui dan bukan secara berhutang, bertangguh atau sebahagian sekiranya emas tersebut bercirikan item ribawi, seperti emas jongkong dan syiling emas. Ini berdasarkan kepada hadith yang diriwayatkan daripada Ubadah Ibnu Samit katanya, Rasulullah SAW bersabda :

الذهب بالذهب والفضة بالفضة والبر بالبر والشعير بالشعير والتمر بالتمر والملح بالملح مثلا بمثل سواء بسواء يدا بيد فإذا اختلفت هذه الأصناف فبيعوا كيف شئتم إذا كان يدا بيد

Maksudnya : “Emas dengan emas, perak dengan perak, gandum dengan gandum, barli dengan barli, tamar dengan tamar, garam dengan garam, di dalam pertukaran dan jual beli sama jenis hendaklah sama jumlah tukaran, diserah-terima pada masa yang sama, apabila jenis barangan ini berbeza, maka berjual belilah sebagaimana dikehendaki tetapi hendaklah secara serah terima (secara lani)”. (Riwayat Muslim)

Berdasarkan kepada Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-96 yang bersidang pada 13-15 Oktober 2011 menetapkan bahawa hukum dan syarat-syarat yang khusus jual beli emas yang bercirikan item ribawi adalah kerana emas dan wang adalah dua item ribawi yang mempunyai illah yang sama, maka syarat tambahan bagi transaksi pembelian atau penjualan emas mestilah memenuhi syarat berikut: 

Berlaku taqabudh (penyerahan) antara kedua-dua item yang terlibat dalam transaksi sebelum kedua-dua pihak bertransaksi berpisah daripada majlis akad.
Jual beli emas hendaklah dijalankan secara lani, dan tidak boleh berlaku sebarang penangguhan.

Syarat-syarat tersebut adalah khas bagi emas yang bercirikan item ribawi, seperti emas jongkong dan syiling emas. Syarat ini tidak termasuk barang perhiasan emas kerana ia telah terkeluar daripada illah ribawi.

Sekiranya ada urusan jual beli emas yang menggunakan cara “trade in” sebegini sebelum ini ianya dimaafkan atas alasan tiada ilmu tentangnya.

والله أعلم بالصواب"
https://emusykil.muftiselangor.gov.my/index.php/site/jawapan?id=2852,"  Soalan

HUKUM MEMBUKA KEDAI MAKAN DI KAWASAN KEJIRANAN 

Assalammualaikum tuan,puan...Saya ingin bertanya apakah hukum membuka kedai makan di rumah yang mempunyai kejiranan bersebelahan rumah,tidakkah ia akan mengganggu ketenteraman dan privasi jiran memandangkan laman rumah bersebelahan antara satu sama lain dan hanya mempunyai pagar berjaring paras bahu,tidakkah mata2 pelanggan akan memerhati kawasan sekitar...sekian,terima kasih,harap pihak tuan puan dapat membantu...","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, perniagaan dalam Islam dianggap sebagai satu aktiviti yang sangat mulia. Secara prinsipnya seseorang boleh berniaga di mana-mana sahaja termasuk di rumahnya. Namun dari aspek sosial, seperti jika tinggal dalam kawasan perumahan, maka membuka kedai makan di rumah yang mempunyai kejiranan adalah tidak dibenarkan kerana ia melanggar peraturan yang telah ditetapkan oleh pihak berkuasa tempatan. Dengan membuka kedai makan tersebut akan mengganggu dan menyusahkan jiran tetangga seperti tiada ruang privasi, mengganggu ruang tempat letak kereta kejiranan, boleh menimbulkan pencemaran seperti bising, bau busuk dan sebagainya. Baginda Nabi SAW memberi amaran kepada umatnya bahawa tidak akan dimasukkan ke dalam syurga kepada sesiapa yang melakukan sesuatu perkara sehingga mengganggu jiran tetangganya. Seperti mana hadis yang diriwayatkan oleh Abu Hurairah RA, bahawa Nabi SAW bersabda:

لاَ يَدْخُلُ الْجَنَّةَ مَنْ لاَ يَأْمَنُ جَارُهُ بَوَائِقَهُ

Maksudnya: Tidak akan masuk syurga bagi seseorang itu apabila jirannya tidak merasa aman dengan gangguannya. (Riwayat Muslim)

Adalah dinasihatkan supaya mencari tempat atau premis perniagaan yang sesuai dengan persekitaran dan suasana tempat serta mengikut undang-undang yang telah ditetapkan oleh pihak berkuasa agar hasil perniagaan tersebut mendapat keredhaan dan diberkati oleh Allah SWT. Jika terdapat peniaga yang ingkar dengan peraturan dengan membuka kedai makan tersebut, maka boleh membuat aduan kepada pihak berkuasa tempatan agar isu ini dapat ditangani dengan hemah dan berkesan.

Sekian, terima kasih. 

والله أعلم بالصواب"
https://emusykil.muftiselangor.gov.my/index.php/site/jawapan?id=2854,"  Soalan

Apa hukum jika kita masih menggunakan nama arwah di bil bil air, bil elektrik dan nama rumah.Saya masih menggunakan nama arwah ayah saya.Saya ada dengar pendapat segala doa yang kita sampaikan tidak akan diterima oleh si mati..kuburnya juga akan gelap selagi kita masih menggunakan nama arwah di bil bil tersebut..minta pencerahan..terima kasih","Jawapan  

السلام عليكم ورحمة الله وبركاته

الحمد لله والصلاة والسلام على رسول الله وعلى آله وأصحابه ومن والاه . أما بعد؛

Merujuk kepada persoalan Puan, perbuatan menggunakan nama orang yang telah meninggal dunia pada bil air dan sebagainya tidak sesekali memudharatkan penama tersebut. Ini kerana setelah kematian seseorang, sudah tiada lagi tanggunggjawab (taklif) ke atasnya dan si mati tidak akan mendapat akibat buruk hanya dengan sebab namanya masih digunakan oleh orang yang masih hidup. Doa yang dititipkan kepada si mati tidak akan terhalang dan kuburnya tidak akan gelap hanya dengan sebab tersebut. Setiap manusia hanya akan dibalas oleh Allah SWT atas apa yang dilakukannya sahaja dan bukan atas apa yang dilakukan oleh orang lain.

Allah SWT berfirman di dalam surah An-Najm ayat ke 39;

وَأَن لَّيْسَ لِلْإِنسَانِ إِلَّا مَا سَعَىٰ 

Maksudnya : ""Dan bahawa sesungguhnya tidak ada (balasan) bagi seseorang melainkan (balasan) terhadap apa yang diusahakannya""

Dari sudut penggunaan nama rumah, ia tidak menimbulkan sebarang masaalah. Namun, menukar nama kepada penama yang masih hidup dalam setiap urusan termasuk nama rumah dan bil-bil adalah lebih baik dan patut dilakukan.

والله أعلم بالصواب

 "
https://emusykil.muftiselangor.gov.my/index.php/site/jawapan?id=2858,"  Soalan

Assalamualaikum,

Saya ni salah seorg ajk jawatankuasa ibu bapa dan guru di salah satu sekolah ugama rakyat.tatkala pkp sekolah terkesan dgn pembayaran yuran dari waris.pihak pengurusan sudah pon memberi pengurangan serta menjemput waris utk berbincang jikalau ada masalah pembayaran yuran.

Malangnya saya diberitahu oleh pengurusan sekolah yg ada pertikaian oleh waris. Contoh: bulan januari dan februari, yuran yg dikenakan ialah 100% penuh.tetapi utk bulan 3 serta 4, pihak pengurusan membuat potongan utk menolak duit makan utk anak2.

Malangnya ada waris mempertikai kepada pengurusan yang HARAM pihak pengurusan sekolah ambil yuran penuh pada bulan 1 serta 2...

Soalan saya..betul kah tindakan pengurusan ni dikategori sebagai haram? 

Saya harap pihak jbtn mufti selangor dpt membantu memperjelaskan dari sisi halal haram..

Walhal waris patut tahu yang mereka sedang hantar anak mereka di sekolah swasta sepenuhnya.tidakkah tak sepatutnya pertikaian ini timbul?

Terima kasih kerana sudi meluangkan masa dgn kerunsingan saya.

Assalamualaikun dan terima kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Berkenaan dengan perkara tersebut, sememangnya menjadi kelaziman bagi sekolah-sekolah persendirian yang tidak mempunyai dana tambahan terpaksa mengambil yuran penuh atau sebahagian walaupun sesi persekolahan tidak berjalan. Ini mengambil kira kos-kos petadbiran serta pengurusan yang terpaksa dibayar seperti gaji guru-guru dan penyelenggaraan fasiliti sedia ada.

Tindakan pihak sekolah yang mengenakan bayaran penuh pada Januari dan Februari adalah sepatutnya tidak menjadi isu halal dan haram kerana ia adalah kelaziman operasi bagi sesebuah sekolah swasta. Sekiranya telah dimaklumkan terlebih awal, sesi perbincangan dan persetujuan dari ibubapa, isu ini tidak sepatutnya berbangkit dan tiada perbuatan yang dikira sebagai haram yang dilakukan oleh pihak sekolah. Namun, sebaiknya juga pihak sekolah boleh membuka ruang perbincangan kaedah melangsaikan yuran-yuran dari ibubapa bagi meringankan beban.

والله أعلم بالصواب"
https://emusykil.muftiselangor.gov.my/index.php/site/jawapan?id=2867,"  Soalan

Assalamualaikum,saya terus kepada soalan 

Soalan saya,hari ini kakak saya telah melakukan pembelian emas secara trade in.  Dengan menambah sebanyak rm200 lebih..kemudian, dia hadiahkan kepada ibu saya..dia ada bertanya kepada pekerja kedai emas tu,ada akad tak..pekerja tu hanya menjawab boleh,setakat itu sahaja..adakah itu di kira akad?apakah hukum ibu saya memakai barang yg tidak jelas jual belinya tuan?adakah cara untuk menyucikan sekiranya haram cara jual beli ni?itu sahaja pertanyaan saya,mohon pencerahan..terima kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Jual beli yang telah dibuat untuk pembelian emas secara trade in adalah sah, kerana transaksi yang berlaku antara penjual dan pembeli merupakan tanda setuju kedua-dua pihak untuk berurus niaga. Oleh itu, tidak perlu menyucikan barangan emas tersebut yang telah dibeli secara sah dan dihadiahkan kepada ibu saudari.

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=2870,"  Soalan

Assalamualaikum ustaz,

Sy izany,sy penjual pakaian bundle secara online..sy ada keraguaan yg ingin tanya berkenaan jual beli mengikut syariat..di sini sy jelaskan situasi jual beli yg berlaku dn sedang menjadi ikutan di beberapa penjual online dn hangat menjadi perbahasan krna ada unsur haram..

Situasi 1

Penjual membuat acara jualan beli baju di dalam parcel/plastik pos..ada penjual buat hrga RM250 ada yg buay lebih..penjual akn tunjuk baju yg dimasukan di dalam parcel..baju yg dimasukkan berbeza hrga pasaran ada yg sama nilai dan ada yg lebih..penjual juga akn masukkan satu baju yg betul2 mahal di dalam parcel..setelah itu parcel akn ditulis nombor dn pembeli akn pilih nombor yg dikehendaki..setelah itu bayaran akn dibuat dn penjual akn tunjuk baju yg pembeli dpt dn tidak boleh cancel..

Situasi 2

Kaedah jualan yg sama..tetapi bayaran hnya akn di ambil setelah baju ditunjuk lepas parcel dipilih pembeli dn pembeli boleh cancel jika tidak mahu baju yang dapat..

Soalan sy adakah hukum kedua2 jual beli ini haram kerana ada unsur judi dan gharar..bgi yg mengatakan tidak haram kerana sama dengan beli guni dari kilang bundle tidak jelas atau tidak pasti barang di dalamnya dan pembeli redha dgn jual beli itu...mohon pencerehan ustaz..terima kasih...","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Kedua-dua situasi urusniaga adalah harus, melainkan ada unsur penipuan dari penjualan dengan mengatakan baju yang mahal itu adalah sebenarnya bernilai murah atau tiada langsung dimasukkan baju yang mahal dalam satu-satu bungkusan. 

Manakala penerimaan bayaran sama ada sebelum atau selepas pembelian itu sudah diketahui risiko yang menanti dan tidak tergolong sebagai perjudian kerana penjual telah memasukkan setiap bungkusan itu dengan baju yang mahal dan bercampur yang murah dan pembeli mengetahuinya. Maka ia adalah diharuskan kerana ia sudah disepakati antara pembeli dan penjual. Sebagaimana Nabi Muhammad SAW bersabda yang bermaksud:

“Umat Islam wajib mematuhi persyaratan yang telah mereka sepakati.” (Riwayat Abu Daud)

والله أعلم بالصواب"
https://emusykil.muftiselangor.gov.my/index.php/site/jawapan?id=2871,"  Soalan

Assalamualaikum pihak Mufti Selangor. 

Saya ada pertanyaan mengenai hukum melanggan ""protection/insurance plan"" untuk telefon bimbit IPhone 11Pro baru saya di bawah Celcom (phonecare.asurion.com) pada bulan Mac 2020.

Di sini saya telah membayar setiap bulan sebanyak RM18. Sudah hampir 11 bulan saya melanggan dan telefon bimbit saya pula rosak pada 3/2/2021 lepas. 

Di bawah plan protection/insurance tersebut, saya layak untuk melakukan tuntutan di mana saya hanya perlu membuat transaksi bayaran sebanyak RM710 dan menukar telefon saya yg rosak kepada telefon sama jenis (swap one to one) yg baru. Telefon baru yg diberi syaratnya sama jenis dgn yg rosak, cuma boleh jadi ""original"" atau ""refurbished"".

Pada 5/2/2021, saya telah melakukan transaksi pertukaran tersebut. Cuma di sini, saya tidak pasti sama ada plan protection/insurance tersebut sama atau tidak dgn plan insurance konvensional yg hukumnya tidak patuh Shariah. Apa yg telah saya periksa di laman web Internet keberangkalian plan tersebut tidak patuh Shariah. (phonecare.asurion.com). 

Jadi, kemusykilan disini apakah hukum transaksi tersebut dan adakah saya tidak boleh guna telefon yg baru saya dapat ini? 

Semasa saya melanggan plan tersebut pada Mac 2020, saya sedar di mana plan tersebut lebih kurang sama seperti plan insurans konvensional yg lain, cuma waktu itu saya tetap melanggannya tanpa usul periksa. 

Dan sekarang saya telah melakukan transaksi pertukaran ""swap one to one"" dan menyesal dengan perbuatan saya tersebut.

Apakah tindakan yg sewajarnya saya perlu lakukan sebab saya betul2 tidak ingin terlibat dgn transaksi2 yg tidak patuh Shariah. 

Saya berharap sangat2 pihak Mufti dapat menjawab permasalahan saya ini. 

Terima kasih pihak Mufti. 

Wassalam

Muhammad Izairi Bin Mahadi

60193787411

 

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد.

Merujuk kepada persoalan tuan, sekiranya tuan benar-benar telah mengenalpasti dan meyakini bahawa transaksi pertukaran ""swap one to one"" tersebut dilaksanakan melalui plan insuran konvensional yang tidak patuh syariah, tuan hendaklah membatalkan langganan tersebut. Sekiranya transaksi tersebut merupakan lanjutan jaminan  hasil daripada plan pembelian secara konvensional, hukumnya juga tetap haram. Berkaitan dengan penggunaannya,  tuan boleh  mengguna pakai telefon tersebut tetapi wajib bertaubat kerana pemilikannya adalah hasil daripada transaksi yang tidak patuh syariah.

والله أعلم بالصواب"
https://emusykil.muftiselangor.gov.my/index.php/site/jawapan?id=2873,"  Soalan

Assalammualaikum..

 

1. Berapakah kadar peratus wang tidak patuh syariah asb tahun 2020.

2.Bolehkah Saya menggunapakai terus keuntungan asb mengikut hukum Harus yang dikeluarkan oleh Fatwa Malaysia. Saya membuat loan utk asb...","Jawapan  

السلام عليكم ورحمة الله وبركاته 

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, berdasarkan keputusan Mesyuarat Jawatankuasa Fatwa Negeri Selangor (Bil 3/2017) telah memutuskan bahawa hukum pelaburan Permodalan Nasional Berhad (PNB) dalam Amanah Saham Nasional Berhad (ASNB) adalah harus berdasarkan peratus patuh syariah bagi tahun semasa. 

Manakala bagi kadar peratus patuh syariah selepas 3 November 2020 adalah sebanyak 100%. Ini berdasarkan kepada keputusan Mesyuarat Jawatankuasa Fatwa Negeri Selangor Kali Ke-5/2020 yang bersidang pada 3 November 2020 telah memutuskan bahawa: ""Hukum Pelaburan Permodalan Nasional Berhad (PNB) dalam Amanah Saham Nasional Berhad (ASNB) adalah harus setelah pihak PNB mencapai sasaran 75% patuh syariah dalam pelaburan yang dilaksanakan"".Bagi tahun 2019 kadar peratus patuh syariah sebanyak 74.5% . Maka kadar peratusan yang tidak patuh syariah pada tahun 2019 sehingga 3 November 2020 sebanyak 25.5%.

Hukum menggunapakai dividen atau keuntungan tersebut adalah harus dan wajib dikeluarkan zakat sebanyak 2.5% daripada hasil dividen atau keuntungan bagi setiap tahun yang diterima. 

والله أعلم بالصواب 

sekian terima kasih."
https://emusykil.muftiselangor.gov.my/index.php/site/jawapan?id=2877,"  Soalan

Assalamualaikum.

Saya ingin bertanya apakah hukum kita mengambil upah (menaikkan sedikit hrga barang) jika ada kawan-kawan yang kirim minta belikan barang contohnya ketika kita pergi travel ke luar negara dan tiada akad jual beli? ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan puan, hukum mengambil upah dengan menaikkan sedikit harga barang bagi pembelian barangan yang dikirim ketika melancong ke luar negara contohnya dan tiada akad jual beli adalah diharuskan mengambil kira aspek kos yang telah dikeluarkan dan penat lelah mencari dan membawa barangan yang dikirim. Namun, perlu dimaklumkan juga kepada rakan-rakan berkenaan kadar peratusan upah yang diambil daripada harga belian barangan yang sebenar bagi tidak berlakunya unsur-unsur penipuan dan timbul perasaan tidak puas hati ke atas rakan-rakan puan. 

والله أعلم بالصواب"
https://emusykil.muftiselangor.gov.my/index.php/site/jawapan?id=2881,"  Soalan

Bismillah,

Assalamualaikum wbt Tuan Mufti,

Saya ingin menanyakan soalan berkenaan pekerjaan yang saya baru sahaja mula bekerja pada awal tahun ini.

Sedikit mengenai skop kerja saya, syarikat ini merupakan syarikat multinasional yang berpengkalan di Perancis. Ia syarikat yang menjalankan kajian pasaran (market research) mempunyai lebih 90 pejabat di seluruh dunia. Saya ditugaskan untuk menjaga bahagian Asia Utara yang merangkumi negara seperti Korea, Jepun, Taiwan dan Hong Kong. Sebahagian besar client bagi syarikat ini adalah F&B (makanan & minuman), yang mana sekiranya mereka ingin memasarkan produk baru di negara mereka, mereka akan menggunakan khidmat syarikat saya untuk menjalankan kajian lapangan seperti survey dan sebagainya untuk mendapatkan respons awal pengguna terhadap produk yang akan mereka pasarkan.

Namun begitu, akan ada masa di mana client yang menggunakan khidmat syarikat saya adalah syarikat yang menjual minuman keras. Tugas syarikat saya adalah bagi mendapatkan respons awal pengguna terhadapan minuman beralkohol yang akan dipasarkan di negara mereka (bukan di Malaysia dan kebanyakan responden adalah bukan muslim bagi kawasan di bawah bidang tugas saya). Sebagai contohnya, soalan yang akan ditanyakan dalam survey itu adalah, 'adakah anda berminat sekiranya produk beralkohol berperisa Oren dipasarkan' dan soalan-soalan lain yang berkaitan produk baru tersebut. Tugas saya sendiri bukanlah yang membuat survey tersebut, tetapi sebagai sebagai Project Manager yang menjadi orang tengah yang memastikan kelancaran proses mendapatkan respons dan data pengguna sampai pada client dalam masa yang telah dijanjikan untuk mereka lihat respons pengguna sama ada mahu dipasarkan produk tersebut ataupun tidak. 

Yang menjadi kerisauan saya adalah sekiranya bidang kerja saya ini termasuk dalam 10 golongan yang dilaknat oleh Allah swt seperti yang disebut dalam hadith Nabi SAW? 

Diharap persoalan saya ini mendapat pencerahan daripada pihak Mufti Selangor dan dapat membantu saya mudah-mudahan amin.

Terima kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umum orang Islam tidak dibenarkan terlibat dengan apa-apa aktiviti yang melibatkan sebarang urusan yang berkaitan dengan arak, namun dalam keadaan tiada pilihan disebabkan bekerja dengan syarikat bukan Islam maka sebaiknya berbincanglah dengan pihak pengurusan untuk kerja-kerja tersebut dilaksanakan oleh pekerja bukan Islam. Jika tidak dapat dielak juga maka pendapatan tersebut termasuk di dalam pendapatan yang bercampur antara kerja yang halal dan kerja yang syubhah dan ia perlu dibersihkan dengan mengeluarkan nilaian yang munasabah bagi kerja yang dilaksanakan dan disalurkan ke baitulmal di Majlis Agama Islam Negeri-Negeri bagi tujuan pembersihan. Pembersihan ini adalah bagi memastikan tiada unsur-unsur syubhah di dalam hasil kerja yang telah dilakukan. Ini berdasarkan kepada hadis Nabi SAW yang dieriwayatkan daripada Nu'man Bin Bashir bahawa Rasulullah SAW bersabda :

فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ

Maksudnya : “Barangsiapa yang memelihara dirinya daripada sebarang perkara syubhah maka dia telah menyelamatkan agama dan maruahnya.” 

(Riwayat Bukhari dan Muslim)

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=2890,"  Soalan

Syarikat saya menawarkan perkhidmatan pembinaan telaga tiub, bolehkah syarikat saya menerima kerja pembinaan telaga tiub untuk tempat ibadat orang bukan Islam seperti tokong dan kuil?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

Merujuk kepada persoalan tuan, hukum bekerja membina telaga tiub adalah harus. Bagaimanapun apabila diketahui pembinaan itu di tempat ibadat bukan agama Islam, maka terdapat unsur shubhah di situ. Bersubahat atau bekerjasama dalam usaha penyebaran agama selain Islam adalah dilarang kerana ia termasuk dalam perbuatan tolong menolong dalam kemungkaran, sebagaimana firman Allah SWT dalam Surah al-Maidah ayat 2 :

وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya : “Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan permusuhan, dan bertaqwalah kepada Allah, kerana sesungguhnya Allah Maha berat azab seksaNya (bagi sesiapa yang melanggar perintahNya)”. 

Sekian, terima kasih.   

والله أعلم بالصواب


                                                                   "
https://emusykil.muftiselangor.gov.my/index.php/site/jawapan?id=2892,"  Soalan

Assalamualaikum ustaz.

Setahun yang Lepas saya ada melancong ke Korea. Apabila kawan-kawan mengetahui, mereka mengirim barang untuk di beli di Sana (yang mana harga adalah lebih murah Dari Malaysia).

Jadi apabila tiba Di Sana, saya survey beberapa kedai dgn harga berbeza. Saya beli di kedai yang menawarkan harga paling murah tetapi sy ambil gmbr harga di kedai lain untuk tujuan kawan2 buat pembayaran bagi barangan tersebut (harga tinggi sedikit tetapi tidak berbeza Banyak Dari kedai yang saya beli Dan Masih murah Dari Malaysia). Tujuan sy berbuat demikian adalah untuk menyekalikan harga barang dan upah saya membelikan barang tersebut. Untuk maklumat ustaz, barangan tersebut adalah Sama Dari segi kualiti kerana merupakan Dari jenama yg Sama. Adakah boleh ustaz? Sy tiada niat untuk menipu, hanya untuk mengambil sedikit upah kerana membelikan barang tersebut tambahan sy membayar Kos perjalanan flight Dari Malaysia ke Korea.

Terima kasih ustaz kerana sudi menjawab persoalan saya.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan puan, hukum mengambil upah dengan menaikkan sedikit harga barang bagi pembelian barangan yang dikirim ketika melancong ke luar negara contohnya tidak disyaratkan bagi memberitahu harga kos sebenar jika dibawah akad jual beli. Namun, perlu dimaklumkan kepada rakan-rakan berkenaan kadar peratusan upah yang diambil daripada harga belian barangan yang sebenar jika wujud akad wakalah antara puan dengan rakan-rakan yang membuat kiriman bagi tidak berlakunya unsur-unsur penipuan dan timbul perasaan tidak puas hati ke atas rakan-rakan puan.

والله أعلم بالصواب"
https://emusykil.muftiselangor.gov.my/index.php/site/jawapan?id=2893,"  Soalan

Assalamualaikum Tuan Ustaz maaf menggangu saya ada pertanyaan yang hendak ditanya harap dapat jawapan daripada pihak Ustaz..

Soalan Saya:
Hukum dropship harus kan ustaz dari apa yang saya tahu, cuma persoalan nya saya sebagai agent dropship produk stokin/handsock , saya nak tahu hukum dalam Islam atau bahasa mudahnya boleh ke saya sebagai dropship ada dropship lagi di bawah saya.. 

Maksudnya :
HQ- Agent Z -Dropship A( Saya) - Dropship B (Dropship under saya)

Boleh ke Ustaz Dropship B berada di bawah saya sebab saya ada terbaca macam tak boleh sebab saya pun hanya agent dropship sahaja atau ada syarat-syaratnya Ustaz. Sebab dropship B di bawah saya automatik bila mereka ada jualan saya akan dapat juga komisyen daripada Dropship B. Jadi macam mana hukum komisyen/ duit yang saya dapat tu juga.

Harap dapat penjelasan dari Ustaz sebab saya memang ada dropship bawah saya, saya perlu minta izin atau bagitahu HQ  dulu ke atau macam mana untuk kes macam ni mengikut hukum Islam.. 

Terima Kasih Ustaz","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Hukum dropship atau menjadi ejen jualan untuk produk-produk tertentu dengan menggunakan aqad salam atau tempah adalah harus jika syarat-syarat yang disebutkan di bawah ini dapat dipenuhi:

1. Barang yang ditempah itu adalah barangan yang halal serta patuh syarak.

2. Memastikan spesifikasi produk yang ditempah dapat disifatkan dengan tepat kepada pelanggan berdasarkan hadis Rasulullah:

من أسلف فليسلف في كيل معلوم ووزن معلوم إلى أجل معلوم

""Sesiapa yang memesan barang maka hendaklah memesan dengan ukuran yang jelas, timbangan yang jelas, dan waktu yang jelas "" (Riwayat Bukhari dan Muslim)

Dropshipper akan mewakili agen dengan mempromosi dan bertindak sebagai wakil dalam jual beli sesuatu barangan. Dropshipper akan mendapat upah sebagaimana yang dipersetujui antara dropshipper dan agen. Dalam hal ini upah yang diterima adala harus selagi mana jual beli tersebut tidak melibatkan barangan yang haram, syubhah, judi, penipuan (helah untuk mengaut keuntungan yang tidak dibenarkan) dan gharar (urusniaga yang tidak jelas). 

Bagi isu agen dropshipper melantik agen dropship lain di bawahnya, secara asasnya ia dibenarkan melainkan terdapat larangan yang ditetapkan oleh pihak founder (HQ) atau agen di atasnya. Agen dropship tersebut akan mewakili dropshipper di atasnya dalam mempromosi dan wakil dalam jual beli tersebut. Kadar upah atau komisyen adalah sebagaimana dipersetujui antara mereka dan tidak melibatkan founder (HQ) atau agen jualan.  

Namun, adalah lebih baik perkara ini dimaklumkan dan mendapat persetujuan semua pihak yang terlibat. 

 

والله أعلم بالصواب

 

Sekian, terima kasih.   

 "
https://emusykil.muftiselangor.gov.my/index.php/site/jawapan?id=2894,"  Soalan

Assalamualaikum,

Ustaz, saya ada satu pertanyaan berkaitan harta pusaka.

Baru-baru ini adik-beradik arwah ayah saya mendapati terdapat harta pusaka arwah datuk saya yang baru ditemui.

Adik-beradik arwah ayah saya telah membahagikan harta pusaka arwah datuk saya antara adik-beradik arwah ayah saya. Mereka memberikan RM 2000 bahagian arwah ayah saya kepada saya. Saya diamanahkan untuk membahagikan wang tersebut sama rata.

Untuk makluman ustaz, ketika saya diberitahu pemberian RM 2000 bahagian arwah ayah saya adalah harta pusaka datuk saya yang baru ditemui baru-baru ini:

1. Arwah datuk saya telah meninggal dunia terlebih dahulu.

2. Arwah nenek saya telah meninggal dunia.

3. Arwah ayah saya telah meninggal dunia selepas arwah nenek.

4. Arwah emak saya telah meninggal dunia setelah arwah ayah.

5. Adik-beradik emak saya seibu-sebapa telah meninggal dunia 2 orang lelaki.

Yang masih hidup: 

1. Tiga adik-beradik emak saya seibu sebapa masih hidup sekarang 2 lelaki dan seorang perempuan.

2. Saya tiga adik-beradik semua perempuan seibu sebapa.

 

Soalan: Bagaimana pembahagian pusaka bahagian ayah saya yang diserahkan oleh adik-beradiknya kepada saya?

Mohon penjelasan ustaz. 

Terima kasih.

 ","Jawapan  

وعليكم السلام ورحمة الله وبركاته

..الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan puan, harta yang diserah kepada puan tersebut  merupakan harta pusaka yang perlu dibahagikan kepada semua waris yang ada melalui pembahagian faraid. Berdasarkan andaian adik-beradik ayah anda telah membuat perkiraan berdasarkan hukum faraidh dan pesanan kepada anda hanya untuk melaksanakan pembahagian harta pusaka yang terlepas pandang, maka anda hanya perlu melaksanakan pesanan/ amanah tersebut. Oleh kerana anda adalah wanita, maka pembahagian secara sama rata adalah menepati kehendak syarak.

Baitul mal merupakan badan yang berautoriti  dalam urusan harta orang Islam  termasuk urusan pembahagian harta pusaka.  Justeru, adalah dicadangkan juga agar puan  merujuk dan pergi ke Baitulmal di tempat puan untuk mendapatkan penjelasan lanjut dan seterusnya menguruskan pembahagian harta tersebut kepada waris-waris yang ada.

والله أعلم بالصواب

 "
https://emusykil.muftiselangor.gov.my/index.php/site/jawapan?id=2906,"  Soalan

Sebelum ayah saya meninggal dunia, beliau ada membuat video tentang harta pusaka dibagi sama rata. Soalan saya boleh tak saya jadikan video itu sebagai bukti kerana adik saya mahu di bahagikan mengikut faraid.

 

Soalan kedua. Adik lelaki saya telah meninggal dunia selepas ayah saya. Beliau tiada anak bersama balunya. Adakah balunya berhak mendapat bahagian suaminya iaitu adik saya. 

Soalan ketiga. Bagaimana pengiraan faraid utk saya dan adik ipar (perempuan)?","Jawapan  

السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

1. Harus menggunakan video yang dibuat sebelum ayah puan meninggal dunia bagi memenuhi permintaan yg dibuat oleh arwah ayah. Sekiranya berlaku perselisihan ketika perbincangan, balik kepada hukum asal iaitu pembahagian secara faraid.

2. Balu arwah adik dapat bahagian dalam pusaka arwah (suaminya). balu terima bahagian melalui kematian suami.

3. Bagi mendapat kiraan yang tepat puan perlu sertakan senarai lengkap waris yang hidup ketika ayah puan meninggal dunia. Untuk bantuan kiraan faraid puan boleh hubungi Sektor Baitulmal Majlis Agama Islam Selangor (https://www.mais.gov.my/bahagian-harta-baitulmal/)

والله أعلم بالصواب

Sekian, terima kasih.            "
https://emusykil.muftiselangor.gov.my/index.php/site/jawapan?id=2907,"  Soalan

Sebelum arwah ayah meninggal dunia, beliau telah memberi sebahagian besar duit ASB beliau kepada saya untuk tujuan menjaga ibu jika dia tiada. Setelah beliau meninggal dunia, saya telah memaklumkan kepada hampir semua abang dan kakak. Sebahagian wang yang lain telah di agihkan kepada semua adik beradik berdasarkan persetujuan semua dibahagi sama rata.  Adakah sebahagian wang yang diberi kepada saya untuk menjaga ibu dikira Hibah dan tidak termasuk sebagai harta pusaka? Ibu saya yang masih hidup tinggal bersama saya.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Berkaitan dengan persoalan puan, sebahagian duit ASB yang telah diberikan kepada puan adalah dikira sebagai hibah bagi tujuan menjaga ibu dan pemegang amanah. Hibah ini tidak termasuk sebagai harta pusaka yang perlu difaraidhkan. 

والله أعلم بالصواب"
https://emusykil.muftiselangor.gov.my/index.php/site/jawapan?id=2908,"  Soalan

Assalamualikum ustaz

Sebelum ini saya ada trade forex online dan saya bernazar sekiranya duit dalam akaun forex saya telah habis disebabkan ketamakan saya semasa trade forex ,maka saya bernazar akan puasa sebulan.Memang duit dalam akaun forex saya telah habis sebab saya tamak.

Setelah itu,saya sedar bahawasanya hukum trade forex online adalah haram.Adakah saya wajib berpuasa sebulan sedangkan hukum trade forex adalah haram?

Mohon penjelasan ustaz

 

Sekian Terima Kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Nazar adalah mewajibkan atas diri sendiri suatu perbuatan mendekatkan diri dengan Allah yang tidak ditentukan dalam syara’, sama ada secara mutlak atau pun dengan menta’liqkan (iaitu mengaitkan) dengan suatu perkara.

Allah S.W.T telah berfirman dalam surah al-Hajj ayat 29:

ثُمَّ لْيَقْضُوا تَفَثَهُمْ وَلْيُوفُوا نُذُورَهُمْ وَلْيَطَّوَّفُوا بِالْبَيْتِ الْعَتِيقِ

“Kemudian hendaklah mereka membersihkan dirinya dan hendaklah mereka menyempurnakan nazar-nazarnya, dan hendaklah mereka tawaf akan Baitullah (Kaabah) yang tua sejarahnya itu”

Nabi Muhammad SAW turut bersabda:

مَنْ نَذَرَ أَنْ يُطِيعَ اللَّهَ فَلْيُطِعْهُ، وَمَنْ نَذَرَ أَنْ يَعْصِيَهُ فَلاَ يَعْصِهِ

“Barangsiapa yang bernazar untuk mentaati Allah maka hendaklah dia melaksanakan ketaatan itu, dan barangsiapa yang bernazar untuk melakukan maksiat maka janganlah dia melakukan maksiat itu” (Riwayat al-Bukhari)

Adapun bagi persoalan tuan adalah meninggalkan perkara yang haram (forex trading)  tidak boleh dinazarkan, ia tetap haram sama ada dinazarkan atau tidak. 

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=2919,"  Soalan

Salam ustaz

Bapa saya sudah meninggal

Saya anak ke dua daripada 10 adik beradik daripada isteri kedua arwah bapa saya

Bapa saya seorang peneroka felda dan ada 10ekar tanah 

Geran tanah ada nama bapa dan isteri pertama

Kerajaan beli tanah dengan harga RM 2 juta

1 juta isteri pertama ambil kerana dia cakap ini harta sepencarian

Baki lagi 1juta dibahagikan mengikut faraid yang diuruskan oleh anak isteri pertama

Ibu arwah bapa masih hidup

Isteri pertama ada 11 orang anak

Ibu saya ( isteri kedua)  ada 10 orang anak

Anak lelaki dan perempuan  dapat bahagian yg sama (33ribu) selepas sebahagian adik beradik saya bersetuju

Soalan saya

Betulkah bahagian 1juta yang diambil oleh isteri pertama itu miliknya kerana namanya ada di dalam geran tanah dan adakah pembahagian harta ini betul? 

Saya harap pihak ustaz boleh menjelaskannya

Terima kasih

Assalamualaikum warahmatullah hiwabarakatuh","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

Merujuk kepada persoalan tuan, pembahagian tersebut perlu dibuat dengan amanah dan adil. Adil bagi semua ahli waris yang ditinggalkan iaitu ibu arwah, kedua-dua orang isteri, anak-anak lelaki dan anak-anak perempuannya. 

Bagi tuntutan harta sepencarian, baik isteri pertama mahupun isteri kedua, layak untuk menuntutnya kerana masing-masing ada sumbangannya sepanjang perkahwinan mereka bersama arwah bapa. Berikut adalah fatwa di Negeri Selangor berkenaan harta sepencarian:

1. Harta sepencarian selepas kematian salah satu pihak dalam perkahwinan di Negeri Selangor boleh dibahagikan kepada suami atau isteri sebelum difaraidkan termasuk setelah dilepaskan tanggungan si mati.

2. Pembahgian harta sepencarian tersebut hendaklah diberikan mengikut takat sumbangan sama ada secara langsung atau tidak langsung dari kedua-dua belah pihak .

3. Persetujuan pembahagian hendaklah dibuat melalui perintah mahkamah.

(Rujukan link : https://www.muftiselangor.gov.my/fatwa-personalisation/fatwa-tahunan/pewartaan/2005-2009/102-fatwa-tentang-harta-sepencarian-selepas-kematian-salah-satu-pihak-dalam-perkahwinan-di-negeri-selangor)

Oleh yang demikian, keputusan pembahagian harta sepencarian mestilah dibuat melalui perintah Mahkamah Syariah. Justeru, tuan bolehlah merujuk perkara ini ke Mahkamah Syariah yang berdekatan tempat tinggal untuk menjelasan selanjutnya.

Begitu juga dengan pembahagian faraid, setelah selesai urusan tuntutan harta sepencarian, bakinya barulah boleh difaraidkan kepada ahli waris. Jika timbul keraguan atau kemusykilan sebaiknya tuan boleh merujuk terus ke pihak Baitulmal Negeri yang mempunyai bidangkuasa dalam penentuan pembahagian faraid tersebut.

والله أعلم بالصواب"
https://emusykil.muftiselangor.gov.my/index.php/site/jawapan?id=2920,"  Soalan

Saya baru menjual sebuah rumah dengan harga RM2XXK kepada pembeli. Bagaimanapun pembeli telah make up  harga pembelian rumah  kepada RM3XXK semasa membuat permohonan pinjaman bank dan pembeli bersetuju menanggung semua kos yang dikenakan diatas perbezaan harga sebenar dengan harga make up.

Untuk pengetahuan ustaz,saya ada membuat permohonan pengecualian Cukai Keuntungan Harta Tanah LHDN (CKHT) dan permohonan tersebut  telah diluluskan. Dalam permohonan tersebut harga jualan rumah adalah mengikut harga make up. Oleh itu, pembeli telah membayar kos perbezaan harga  bagi Cukai Keuntungan Harta Tanah tersebut sebelum kelulusan dikeluarkan.

Kemusykilan saya ialah  “Adakah saya boleh mengambil kos perbezaan harga  bagi Cukai Keuntungan Harta tersebut yang telah dibayar oleh pembeli kepada saya”?

#Jika saya tidak membuat permohonan pengecualian CKHT tersebut, pembeli memang akan menanggung kos perbezaan tersebut.

 ","Jawapan  

السلام عليكم ورحمة الله وبركاته

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Merujuk kepada persoalan puan, setiap penjualan hartanah akan dikenakan Cukai Keuntungan Harta Tanah (CKHT) ke atas penjual berdasarkan harga jualan. Harga jualan puan adalah RM300,000 iaitu mengikut kepada permohonan pinjaman / pembiayaan bank.

Dalam isu ini, sekiranya pembeli membayar kos perbezaan harga bagi cukai tersebut kepada puan, ia kebiasaannya disebabkan kerelaan hati pembeli untuk mewujudkan situasi menang-menang kerana memperolehi pinjaman / pembiayaan lebih tinggi dari harga jualan sebenar dengan persetujuan puan. Oleh itu, puan boleh menerima kos perbezaan harga bagi (CKHT) yang dibayar oleh pihak pembeli dengan syarat saling redha meredhai antara satu sama lain. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2924,"  Soalan

Assalamualaikum. Saya ada 1 pertanyaan tentang duit insurans selepas kematiannya pencarum . Arwah ibu mentua saya ada meninggalkan duit insurans (hibah) . Semasa mencarum insurans tersebut , beliau telah berpesan kepada isteri saya untuk menggunakan wang tersebut untuk digunakan bagi membesarkan cucunya seramai 2 orang yang beliau pelihara dari kecil lagi jika dia meninggal dunia. Insurans ini dia tidak sempat untuk meletakkan penama . Tiba-tiba berlaku sedikit perselisihan faham tentang duit insurans ini apabila ibu kandung (telah berkahwin lain)kepada 2 orang ini telah menuntut kesemua duit insurans ini dan telah mengambil anak-anaknya seramai 2 orang untuk dibawa pulang selepas 7-8 tahun dia membiarkan arwah ibu mentua dan isteri saya menjaganya . Adakah duit ini boleh dibahagikan untuk anak-anak arwah seramai 3 orang termasuk isteri saya , abang sulungnya dan ibu kandung kepada 2 orang kanak-kanak tersebut atau wajib kami menunaikan amanat arwah mentua saya supaya duit ini digunakan untuk membesarkan cucunya dengan memberi kesemua wang tersebut kepada ibu kandung mereka , ini kerana kami bimbang jika kesemua duit insurans ini dibagi terus kepada ibu kandung mereka , akan berlaku salahguna wang tersebut kerana ibu kandung mereka dan bapa tiri mereka tidak bekerja . ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, oleh kerana arwah mentua mengambil insurans hibah dan  tidak meletakkan sebarang penama, maka ia hendaklah diagihkan secara faraid. Terlebih dahulu warisnya (anak-anak) hendaklah selesaikan hutang-hutang arwah, urusan kos pengurusan jenazah, fidyah, zakat, haji (jika berkemampuan dan belum menunaikan haji) dan wasiat sebanyak 1/3 daripada harta si mati (jika ada). Pesanan arwah mentua kepada isteri tuan, adalah  difahami agar beliau menggunakan wang tersebut untuk membantu membesarkan 2 orang cucu tersebut dan bukannya menyerahkan wang tersebut kepada mereka.

Semua harta simati hendaklah  diagihkan mengikut faraid kepada suaminya (jika ada), ibu bapanya (jika masih ada), anak lelaki dan anak perempuannya.   2 orang cucu tersebut layak mendapat bahagian melalui pelaksanaan wasiat wajibah sebagaimana fatwa selangor menyatakan: ""Pelaksanaan wasiat wajibah adalah tertakluk kepada syarat-syarat seperti berikut : (i) Anak lelaki dan perempuan daripada anak lelaki dan anak perempuan (cucu) ke bawah adalah layak untuk menerima wasiat wajibah.""

Bagaimanapun sekiranya caruman insurans tersebut adalah insurans konvensional dan bukan takaful, wang tersebut adalah wang yang tidak patuh syariah dan perlu diserahkan kepada pihak Baitul Mal negeri melainkan modalnya sahaja.

Selanjutnya tuan juga boleh dapatkan maklumat berkenaan faraid melalui :  

Bahagian Harta Baitulmal, Majlis Agama Islam Selangor, Tingkat 10, Menara Utara, Bangunan Sultan Idris Shah, 40000 Shah Alam, Selangor Darul Ehsan. Tel: 03-5514 3773 / 03-55143772 / 03-55142190 / 03-55143570

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=2937,"  Soalan

Assalamualaikum Tuan,

Semoga Allah merahmati kita semua. Saya ingin memohon nasihat untuk perkara berikut. Saya baru membeli sebuah apartment (SOHO unit) di Ampang. Selain daripada bayaran bulanan maintenance fee secara bulanan, saya baru diinvois oleh pihak pengurusan apartment dengan insurans konvensional tahunan yang saya difahamkan perlu dibayar oleh setiap unit apartment sebagai perlindungan daripada musibah seperti kebakaran.

Soalan saya, apakah hukum saya membayar insurans fee ini? Adakah hukumnya harus (kerana saya tidak diberi pilihan) ?

Jika sekiranya keadaan ini diharuskan, adakah pampasan (sekiranya berlaku apa2 musibah, na'uzubillah) juga diharuskan?

Mohon nasihat daripada pihak Jabatan Mufti.

Sekian.Terima kasih.

Wassalam

Mohd Fairuz Anuar, Subang Jaya","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, caruman tersebut adalah caruman yang wajib dibayar disebabkan fungsinya membayar pampasan sesuai dengan nilai rumah sekiranya terjadi kebakaran terhadap aset bangunan tersebut. Tiada manfaat lain yang diberikan seperti pampasan diri, kecacatan dan lain-lain.

Namun, sebagai orang Islam tuan perlu dan wajib berusaha untuk melanggan takaful terlebih dahulu kerana ia adalah tuntutan syarak. Sekiranya setelah berusaha sehabis baik dan tiada pilihan lain melainkan perlu mengambil insurans tersebut melalui syarikat insurans yang telah ditetapkan. Maka, adalah harus untuk membayar insuran ini disebabkan tiada pilihan yang boleh dibuat oleh pihak tuan. Harus juga menerima sebarang pampasan atau manfaat daripada insurans tersebut jika berlaku sebarang musibah. 

Kesimpulannya, sekiranya pihak pengurusan bangunan memberi kelonggaran untuk melanggan takaful, itu adalah usaha yang digalakkan kerana yang halal lebih menyakinkan dan dapat menolak syubhah.

Nabi Muhammad SAW turut bersabda sebagaimana diriwayatkan daripada al-Nu'man bin Basyir:

إِنَّ الْحَلاَلَ بَيِّنٌ وَإِنَّ الْحَرَامَ بَيِّنٌ وَبَيْنَهُمَا أُمُوْرٌ مُشْتَبِهَاتٌ لاَ يَعْلَمُهُنَّ كَثِيْرٌ مِنَ النَّاسِ، فَمَنِ اتَّقَى  الشُّبُهَاتِ فَقَدْ اسْتَبْرَأَ لِدِيْنِهِ وَعِرْضِهِ

""Sesungguhnya yang halal itu jelas dan yang haram itu jelas. Di antara keduanya terdapat perkara-perkara yang syubhat (samar-samar) yang tidak diketahui oleh orang banyak. Maka siapa yang takut terhadap syubhat berarti dia telah menyelamatkan agamanya dan kehormatannya.  (Riwayat Bukhari dan Muslim)

والله اعلم بالصواب"
https://emusykil.muftiselangor.gov.my/index.php/site/jawapan?id=2943,"  Soalan

Assalamualaikum ustaz, sy ingt bertanya mengenai pekerjaan sy. sy bekerja sbg content review utk company media sosial, dan policy utk company sy jika ada video berkenaan arak, sy perlu approve jika tdk melampau batas. adakah pekerjaan sy ini kategori haram, sepertimana yg disebutkan dlm Alquran berkenaan arak. mohon penjelasan ustaz. terima kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Pengharaman arak merupakan suatu perkara yang tiada perselisihan padanya dalam kalangan ulamak, pengharaman tersebut merangkumi perkara-perkara yang ada kaitan dengan arak sebagaimana hadis yang diriwayatkan daripada Anas bin Malik RA:

لَعَنَ رَسُولُ اللَّهِ صَلَّى اللَّهُ عَلَيْهِ وَسَلَّمَ فِي الخَمْرِ عَشَرَةً: عَاصِرَهَا، وَمُعْتَصِرَهَا، وَشَارِبَهَا، وَحَامِلَهَا، وَالمَحْمُولَةُ إِلَيْهِ، وَسَاقِيَهَا، وَبَائِعَهَا، وَآكِلَ ثَمَنِهَا، وَالمُشْتَرِي لَهَا، وَالمُشْتَرَاةُ لَه

Maksudnya: Rasulullah SAW melaknat dalam isu Arak ini 10 golongan: “Pemerah (anggur untuk Arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan Arak, penjualnya, orang yang makan hasil jualannya, orang yang membelinya dan orang yang meminta dibelikan untuknya.” (Riwayat al-Tirmidzi)

Berdasarkan hadis di atas dapatlah disimpulkan bahawa pengharaman arak merupakan suatu perkara yang berat dalam syariat sehingga Rasulullah melaknat 10 golongan yang terlibat dengannya.

Pekerjaan anda secara umum adalah halal namun terdapat perkara yang disebutkan menjadikan sumber pendapatan itu menjadi syubhah kerana adanya percampuran antara sesuatu yang halal dan sesuatu haram atau syubhah. Islam mengajar umatnya agar menjauhi perkara syubhah sebagaiman hadis yang diriwayatkan oleh Nukman Bin Basyir RA bahawa Rasulullah SAW bersabda:

فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ

Maksudnya : “Barangsiapa yang memelihara dirinya daripada sebarang perkara syubhah maka dia telah menyelamatkan agama dan maruahnya.” 

(Riwayat Bukhari dan Muslim)

Umat Islam tidak dibenarkan terlibat dengan apa-apa aktiviti yang melibatkan sebarang urusan yang berkaitan dengan arak, namun dalam keadaan tiada pilihan disebabkan bekerja dengan syarikat bukan Islam maka sebaiknya berbincanglah dengan pihak pengurusan untuk kerja-kerja tersebut dilaksanakan oleh pekerja bukan Islam. Jika tidak dapat dielak juga maka pendapatan tersebut termasuk dalam pendapatan yang bercampur antara kerja yang halal dan kerja yang syubhah dan ia perlu dibersihkan dengan mengeluarkan nilaian yang munasabah bagi kerja yang dilaksanakan dan disalurkan ke baitulmal di Majlis Agama Islam Negeri-Negeri bagi tujuan pembersihan. Pembersihan ini adalah bagi memastikan tiada unsur-unsur syubhah di dalam hasil kerja yang telah dilakukan.

والله أعلم بالصواب

 

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=2945,"  Soalan

Assalamualaikom warahmatullahiwabarokatu

Saya ingin bertanyakan tentang soalan perbezaan hukum ASB financing dan ASB loan. Seperti yang dimaklumkan, hukum melabur didalam ASB adalah harus, akan tetapi, saya baru sahaja mendapat maklumat tentang perbezaan ASB financing dan ASB loan, dimana ASB financing adalah pinjaman yang mematuhi syariah manakala ASB loan dibawah konvensional.

Adakah haram hukumnya jika saya melabur dibawa ASB loan dibawah konvensional dan sekiranya saya sudah pun melabur didalam ASB loan selama 4 tahun, apakah yang patut saya buat kerana saya baru sahaja mengetahui tentang info ini. Perlukah saya menamatkan pelaburan tersebut dan adakah saya perlu menyucikan harta dengan membayar zakat ? 

 

Terima kasih dan semoga Allah merahmati tuan/puan","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Merujuk kepada soalan tuan, ASB Financing atau Pembiayaan ASB ialah pembiayaan yang ditawarkan oleh perbankan Islam kepada pelanggan yang berhasrat untuk membuat simpanan/ pelaburan dalam Amanah Saham Bumiputera, bagi memperolehi pulangan dalam simpanan / pelaburan yang dilakukan dalam suatu tempoh tertentu. Pembiayaan yang ditawarkan kepada pelanggan adalah berdasarkan kontrak patuh syariah antaranya ialah tawarruq. 

Justeru, hukum melakukan pembiayaan ASB melalui perbankan Islam adalah harus sekalipun pelanggan membayar lebih daripada jumlah yang dibiayai.

Adapun ASB Loan atau Pinjaman ASB adalah pinjaman yang ditawarkan oleh perbankan konvensional kepada pelanggan untuk melanggan unit-unit Saham dalam ASB dengan kontrak pinjam-meminjam dengan disyaratkan pelanggan perlu membayar lebih daripada jumlah yang dipinjam. 

Justeru, hukum ASB Loan/ Pinjaman ASB ini adalah haram kerana kontraknya ialah pinjaman yang berteraskan riba dan hukum Riba Al-Qard adalah haram manakala keuntungan pelaburan ASB yang dibuat berdasarkan loan tersebut adalah halal.

Sekiranya tuan telah jelas perbezaan antara dua produk ini, maka tuan wajib memilih yang halal dan meninggalkan yang haram (riba) iaitu dengan menamatkan ASB Loan dan bertukar kepada ASB Financing. Firman Allah SWT di dalam surah al-Baqarah ayat 275;

ٱلَّذِينَ يَأۡكُلُونَ ٱلرِّبَوٰاْ لَا يَقُومُونَ إِلَّا كَمَا يَقُومُ ٱلَّذِي يَتَخَبَّطُهُ ٱلشَّيۡطَٰنُ مِنَ ٱلۡمَسِّۚ ذَٰلِكَ بِأَنَّهُمۡ قَالُوٓاْ إِنَّمَا ٱلۡبَيۡعُ مِثۡلُ ٱلرِّبَوٰاْۗ وَأَحَلَّ ٱللَّهُ ٱلۡبَيۡعَ وَحَرَّمَ ٱلرِّبَوٰاْۚ 

Maksudnya : Orang-orang yang memakan (mengambil) riba itu tidak dapat berdiri betul melainkan seperti berdirinya orang yang dirasuk Syaitan dengan terhuyung-hayang kerana sentuhan (Syaitan) itu. Yang demikian ialah disebabkan mereka mengatakan: ""Bahawa sesungguhnya berniaga itu sama sahaja seperti riba"". Padahal Allah telah menghalalkan berjual-beli (berniaga) dan mengharamkan riba.

Tuan perlu bertaubat dari kesilapan lalu dan lebih berhati-hati di masa akan datang dalam memilih sesuatu produk termasuk akad berkaitan muamalat.

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=2946,"  Soalan

Assalamualaikum, saya Muhd Danish , nak minta pencerahan pihak mufti jika kita bussines online di platform e commerce, tapi kita tidak pasti 'atau' kita tahu syarikat tu tidak support Israel tetapi kita pasti negara syarikat tu ada diplomatik. Contohnya,syarikat e - commerce 'shopee'  daripada negara Singapore. Dari apa yang saya search di Google, Singapore dan Israel ada hubungan diplomatik dan berurusan antaranya dalam perdagangan 'military' . Dari aspek ekonomi,apa yang saya ketahui syarikat mesti akan bayar cukai kat negara. Saya tak pasti 'flow income' negara Singapura melalui cukai dari syarikat 'shopee' tu digunapakai atau dibelanjakan untuk sektor ekonomi yang mana.Jadi pendapat pihak mufti, dibenarkan ke kalau kita masih teruskan bussines di platform tu sekiranya kita tiada kepastian tentang di mana 'flow income' daripada hasil cukai tersebut dibelanjakan oleh negara Singapura? .

 

Kedua, jika kita berurusan dalam bidang perniagaan dengan negara China misalnya ambil barang niaga dari pembekal negara China.. Tetapi negara China berurusan dengan negara Amerika yang sokong Israel. Dari segi ekonomi, pendapat saya mengatakan bahawa kedua2 negara dapat keuntungan. Sekiranya saya mendapatkan pembekal dari negara China utk perniagaan saya di Malaysia , pembekal tersebut ingin juga keuntungan sedikit daripada saya.Apa pendapat pihak Mufti? 

Seperti saya..saya menjalankan perniagaan jenis 'Affiliate marketing dan dropshipping'.. Minta pencerahan dan saranan dari pihak Mufti, sekiranya ada pembetulan tentang pertanyaan saya minta diperbetulkan.. Terima Kasih atas komitmen yang diberikan. ","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Merujuk kepada persoalan tuan, cukai perniagaan sememangnya menjadi salah satu sumber pendapatan bagi sesebuah negara dikenakan ke atas syarikat yang berpengkalan di negara tersebut. Sekiranya Syarikat e- commerce 'shopee' berpengkalan di negara Singapura, maka sudah tentu cukai dibayar kepada negara tersebut dan begitu juga halnya bagi syarikat pembekal dari negara China. Sekiranya dapat dipastikan tujuan penubuhan syarikat tersebut adalah untuk menyebarkan agama selain Islam atau memerangi umat Islam, maka perkara tersebut dikira syubhah dan perlu dielakkan. Firman Allah S.W.T ;

وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya : “…dan janganlah kamu bertolong-tolongan pada melakukan dosa (maksiat) dan pencerobohan…”

Akan tetapi, sekiranya syarikat tersebut ditubuhkan atas tujuan komerisal dan bukan bertujuan memerangi Islam atau menyebar agama selain Islam maka harus berurusan dengannya. Walau bagaimanapun, berurusan dengan syarikat milik umat Islam lebih utama dan digalakkan. 

Sebuah negara mempunyai hak untuk mengadakan hubungan diplomatik dengan negara lain khususnya negara yang berpengaruh seperti Amerika atas pelbagai kepentingan seperti ekonomi, ketenteraan, pendidikan dan sebagainya. Sebagai contoh, Malaysia sebagai negara membangun juga mengadakan hubungan diplomatik dengan negara Amerika atas kepentingan tertentu.

والله اعلم بالصواب

 

 "
https://emusykil.muftiselangor.gov.my/index.php/site/jawapan?id=2956,"  Soalan

Assalamualaikum w.b.t , saya ingin bertanya tentang status halal & haram pekerjaan saya.

 

Saya bekerja di sebuah syarikat kecil yang memerlukan kami untuk travel ke merata negeri untuk mencari sale. Soalnya, setiap kali kami travel kami akan menetap di homestay, bercampur lelaki & perempuan dalam rumah yang sama, katanya untuk mengurangkan kos pembelanjaan penginapan.

Walaupun kami tidak melakukan sebarang maksiat, dari awal lagi saya sudah tidak selesa sebabnya setahu saya duduk serumah antara lelaki dan perempuan bukan mahram adalah berdosa kerana boleh mendatangkan fitnah.

Awal-awalnya, saya tidak diberi penerangan yang kami akan kena tinggal serumah. Saya bekerja selama 3 bulan dan masa itu walaupun saya rasa tidak selesa bekerja dengan cara ini, saya teruskan kerana masih tidak sedar apa yang saya buat adalah salah. Bila saya dinasihat oleh ibu bapa saya, saya minta berhenti serta merta.

Sekarang saya dah berhenti dari kerja itu, tapi soalan saya, duit yang saya dapat daripada usaha sales saya tu, adakah halal atau haram untuk saya guna?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan puan, duit yang diperolehi hasil daripada usaha sales puan tersebut adalah sesuatu yang diberikan sebagai ganjaran atau upah atau komisyen kepada sesuatu perbuatan. Oleh itu, ianya adalah halal dan boleh digunakan kerana duit tersebut adalah dari usaha atau kerja-kerja yang telah puan lakukan.

Walau bagaimanapun, dalam kesibukan mencari rezeki ini perlu dititikberatkan adab atau akhlak dan hukum syarak dalam setiap kerja yang dilakukan agar rezeki yang diperolehi lebih mendapat berkat.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2958,"  Soalan

Assalamualaikum.

Pada tahun 2017 - 2018 saya ada menyewa sebuah rumah di Negeri Sembilan dengan kadar sewa RM 330 sebulan.
Pada tahun 2019 saya dapat kerja di Shah Alam saya kemudian menyewa sebuah rumah lain di Shah Alam.
Selama beberapa bulan rumah di Negeri Sembilan ditinggalkan tanpa ada penghuni (sewa masih bayar seperti biasa).
Rumah di Negeri Sembilan kemudiannya saya menyewakan kepada pihak lain dengan kadar sewa RM 480 sebulan dengan niat untuk kembali menetap di sana. (tanpa renew contract)

Untuk pengetahuan tuan, tuan rumah (Encik S) ada seorong perantara (Encik Y) untuk urusan sewa rumah beliau. 
Semua urusan sewa rumah saya hanya berurusan dengan Encik Y dari mula. Menaikkan sewa dari RM 330 ke Rm 480 dan menyewakan kepada pihak lain juga dicadangkan oleh Encik Y.
Asasnya sewa yang dibayar kepada pemilik rumah hanya RM 330 dah RM 150 adalah sebagai back up samada untuk membaiki peralatan rumah asas yang rosak @ back up sepanjang tiada penyewa masuk.


Mohon pencerahan, lebihan RM 150 yang saya terima dari penyewa sekarang boleh diambil @ tidak sedangkan perkara ini dicadangkan oleh Encik Y sendiri selaku wakil Encik S.

Jawapan pencerahan dari pihak tuan saya dahului dengan ucapan terima kasih.","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد     

Merujuk kepada persoalan tuan, adalah diharuskan bagi penyewa rumah untuk menyewakan semula rumah tersebut kepada orang lain selama dalam tempoh sewaan yang diakadkan dengan pemilik rumah, sama ada bayaran sewaan yang dikenakan sama dengan bayaran sewaan yang dibayar kepada pemilik atau lebih tinggi atau lebih rendah. Ini kerana akad sewaan adalah sama seperti akad jual-beli iaitu akad pertukaran. Apabila sempurna akad sewaan, manfaat rumah yang disewa telah menjadi milik penyewa, maka ia harus dimanfaatkan untuk diri penyewa atau untuk orang lain.

Namun keharusan menyewa semula itu terikat dengan syarat berikut;
1. Rumah tersebut tidak terkesan dengan sebab bertukar tangan penyewa seperti menyebabkan kerosakan atau sebagainya.
2. Penggunaan penyewa kedua ke atas rumah tersebut sama seperti yang diakadkan antara penyewa pertama dengan pemilik atau penggunaan yang kurang risiko dari itu, contohnya; jika penyewa pertama menyewanya untuk digunakan sebagai kediaman, tidak harus ia menyewanya kepada orang lain untuk dijadikan kilang atau kedai makan.
3. Mendapat izin dari pemilik rumah kerana akad sewaan hanya sah dibuat oleh pemilik.

والله أعلم بالصواب"
https://emusykil.muftiselangor.gov.my/index.php/site/jawapan?id=2960,"  Soalan

Soalan

1. Bolehkan kita berniat untuk membayar semula duit yang sepatutnya bukan milik kita kepada seseorang tanpa memberitahu niat sebenar kita atas malu akan aib & dosa yg kita lakukakan kepada beliau?

 

2. Bagaimana kita hendak perjelaskan segala hutang tpi lupa akan berapa banyak kita berhutang kepada sesiapa?","Jawapan  

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, 

Bagi persoalan pertama, dibolehkan untuk berbuat demikian sekiranya itu lebih mendatangkan manfaat dan dapat mengelakkan mudharat. Namun adalah lebih baik dengan memberitahu perkara yang sebenarnya secara umum dan memastikan matlamat bagi menyelesaikan permasalahan tersebut dapat diselesaikan dengan baik lebih-lebih lagi jika melibatkan hutang.

Bagi persoalan kedua, Allah SWT berfirman dalam Surah al-Baqarah ayat 282:

يَا أَيُّهَا الَّذِينَ آمَنُوا إِذَا تَدَايَنتُم بِدَيْنٍ إِلَىٰ أَجَلٍ مُّسَمًّى فَاكْتُبُوهُ ۚ وَلْيَكْتُب بَّيْنَكُمْ كَاتِبٌ بِالْعَدْلِ 

Wahai orang-orang yang beriman! Apabila kamu menjalankan sesuatu urusan dengan hutang piutang yang diberi tempoh hingga ke suatu masa yang tertentu maka hendaklah kamu menulis (hutang dan masa bayarannya) itu dan hendaklah seorang penulis di antara kamu menulisnya dengan adil (benar).

Dan, sebagaimana hadis yang diriwayatkan oleh Abu Hurairah, Nabi Muhammad SAW bersabda: 

‏ إِنَّ خِيَارَكُمْ أَحْسَنُكُمْ قَضَاءً ‏

“Sesungguhnya yang paling baik di antara kalian adalah yang paling baik dalam membayar hutang.” (Riwayat Bukhari)

Dalam hal ini, Islam sangat menggalakkan hutang dalam keadaan yang teratur dengan menulis setiap transaksi yang dijalankan bagi mengelakkan lupa dan sebagainya. Sekiranya terlupa, adalah lebih baik tuan bertanya langsung kepada pihak yang memberikan hutang dan sekiranya pihak tersebut juga lupa, maka perlu ada persepakatan nilaian hutang yang lebih diyakini dan memuaskan kedua-dua belah pihak.

Dan sekiranya individu yang memberikan hutang tidak dapat dijejaki, usaha paling awal adalah berusaha bersungguh-sungguh untuk mencari individu tersebut, atau warisnya sekiranya telah meninggal dunia. Jika gagal, tuan boleh menghubungi Majlis Agama Islam Selangor (MAIS) bagi mendapatkan khidmat nasihat dan serahkan wang tersebut kepada Baitulmal sebagai pemegang amanah.

والله أعلم بالصواب"
https://emusykil.muftiselangor.gov.my/index.php/site/jawapan?id=2966,"  Soalan

Assalamualaikum, saya merupakan seorang pelajar di London, United Kingdom. Kini saya bekerja di sebuah restaurant yang menjual salad dan ayam yang halal. Tapi baru2 ini, saya mendapat tahu bahawa terdapat satu menu salad yang disertakan dengan khinzir. (95% makanan adalah halal manakala baki 5% adalah menu yang mengandungi khinzir). Tugas saya di restaurant tersebut adalah membasuh pinggan ataupun menjadi penyambut tetamu. Apakah hukum pekerjaan saya ini?. Jika tidak dibenarkan, bagaimana pula dengan gaji yang telah saya terima selama ini, saya baru mendapat tahu tentang kewujudan menu tersebut semalam.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, Islam menuntut kepada penganutnya untuk sentiasa mencari rezeki yang halal lagi baik dalam memenuhi keperluan seharian. Hal ini bertepatan dengan firman Allah SWT dalam Surah al-Maidah ayat ke 88 seperti berikut :

وَكُلُوا مِمَّا رَزَقَكُمُ اللَّـهُ حَلَالًا طَيِّبًا

Maksudnya : “Dan makanlah dari rezeki yang telah diberikan Allah kepada kamu, iaitu yang halal lagi baik..”

Sehubungan itu, bekerja direstoran tersebut tidak haram tetapi makruh kerana hasil dan gaji bekerja di restoran tersebut bercampur halal dan haram, maka hasil pendapatan yang diterima sebelum ini adalah halal kerana tuan tidak mengetahui perkara sebenar yang dijual oleh restoran tersebut. 

Namun begitu, dicadangkan kepada tuan agar mencari pekerjaan di tempat yang sememangnya halal dan tidak menimbulkan sebarang syubhah ke atas perniagaan yang dijalankan kerana ia bersifat lebih aman dan tenang jiwa. Sabda Nabi SAW:

فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ

Maksudnya : “Barangsiapa yang memelihara dirinya daripada sebarang syubhah maka sebenarnya dia telah menyelamatkan agama dan maruahnya.” Riwayat Bukhari dan Muslim.

Oleh itu, mencari sumber yang halal dan menjarakkan diri daripada sebarang keraguan, ia akan menatijahkan lagi kebaikan dan keberkatan dalam hidup.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=2982,"  Soalan

Assalamualaikum w.b.t. Saya ada beberapa persoalan berkenaan harta pusaka. Ibu dan kakak saya baru sahaja meninggal dunia dan tidak sempat menyediakan apa-apa wasiat berkaitan dengan peninggalan harta mereka. Antara harta peninggalan yang ada adalah wang simpanan di bank, wang tunai, 1 biji rumah dan barang kemas. Untuk makluman, urusan bayaran untuk pengebumian, pelunasan atau pembayaran hutang arwah telah berjaya diselesaikan oleh waris tanpa menggunakan wang peninggalan arwah.

Persoalan:

1. Sekiranya semua ahli keluarga/waris  bersetuju untuk wang simpanan di bank dan wang tunai tidak dibahagikan secara faraid tetapi digunakan sepenuhnya untuk diwakafkan/disedekahkan/dibayar zakat bagi pihak arwah, adakah ianya dibenarkan mengikut syarak?

2. Sekiranya semua ahli keluarga/waris bersetuju untuk barang kemas peninggalan arwah  tidak dibahagikan secara faraid tetapi diberikan kepada anak dan adik perempuan yang lain,  adakah ianya dibenarkan oleh syarak?

3. Sekiranya semua ahli  keluarga/waris bersetuju untuk rumah peninggalan tersebut  tidak dibahagikan secara faraid  tetapi dijadikan sebagai rumah pusaka, adakah ianya dibenarkan oleh syarak?

 

Terima kasih atas jawapan yang diberikan.","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Merujuk kepada persoalan yang diajukan, setiap harta peninggalan si mati hendaklah ditentukan pemiliknya yang baharu. Penentuan ini dibuat selepas ditolak kos pengurusan jenazah si mati, hutang, wasiat dan tuntutan yang lain terhadap si mati. Islam telah menetapkan kaedah penentuan tersebut dengan menggunakan kaedah faraid. Penentuan mengikut kaedah faraid perlu dilaksanakan terlebih dahulu bagi mengenalpasti waris yang layak menerima harta pusaka dan kadarnya.

1. Bagi tujuan pembayaran zakat bagi pihak si mati, sekiranya terbukti si mati tidak menunaikan kewajipan tersebut ketika hayatnya, ia menjadi hutang si mati yang wajib diselesaikan sebelum pembahagian dibuat. Adapun jika semua ahli waris yang berhak mendapat harta pusaka bersetuju menggunakan wang simpanan di bank dan wang tunai si mati untuk diwakaf atau disedekah bagi pihak si mati, maka ia diharuskan dengan syarat tindakan tersebut dibuat selepas penentuan secara faraid diselesaikan dan semua waris mengetahui jumlah atau nilai harta pusaka yang berhak diperolehi. 

2. Diharuskan bagi semua ahli waris yang berhak mendapat harta pusaka bersetuju memberikan barang kemas peninggalan si mati kepada anak dan adik perempuan yang lain dengan syarat tindakan tersebut dibuat selepas penentuan secara faraid diselesaikan.

3. Rumah yang ditinggalkan oleh si mati secara automatik menjadi rumah pusaka (harta pusaka). Walaupun semua ahli waris yang berhak menerima harta pusaka bersetuju untuk mengekalkan rumah pusaka tersebut tanpa dijual, disewa atau dihibahkan, penentuan secara faraid tetap wajib dilaksanakan terlebih dahulu bagi mengetahui hak masing-masing dan hak pewaris yang akan datang sekiranya berlaku kematian ahli waris.

والله أعلم بالصواب"
https://emusykil.muftiselangor.gov.my/index.php/site/jawapan?id=2983,"  Soalan

Assalamualaikum, terdapat beberapa soalan yang ingin saya dikemukakan.
Pertama: Hukum menjalankan perniagaan jual beli haiwan eksotik seperti ular, kalajengking, tikus dan lain-lain. Adakah status hasil pendapatan yang diterima?
Kedua: Bagaimana pula hukum kepada si pembeli iaitu individu itu sendiri yang ingin membela haiwan seperti yang dinyatakan? 
Itu sahaja, terima kasih. ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Firman Allah SWT dalam Surah al-Maidah ayat 88:

وَكُلُوا مِمَّا رَزَقَكُمُ اللَّـهُ حَلَالًا طَيِّبًا

“Dan makanlah dari rezeki yang telah diberikan Allah kepada kamu, iaitu yang halal lagi baik.”

Demikian juga firman Allah SWT dalam Surah al-A’raf ayat 157:

وَيُحِلُّ لَهُمُ الطَّيِّبَاتِ وَيُحَرِّمُ عَلَيْهِمُ الْخَبَائِثَ

“Dan ia menghalalkan bagi mereka segala benda yang baik, dan mengharamkan kepada mereka segala benda yang buruk”

Islam mensyaratkan lima perkara bagi barang jualan untuk menjadikan jualan itu sah:

Hendaklah barang itu suci dan bukan najis.
Hendaklah barang itu bermanfaat.
Hendaklah barang itu boleh diserahkan kepada pembeli.
Hendaklah barang itu dimiliki oleh penjual.
Hendaklah diketahui jenis, kadar dan sifatnya oleh pembeli dan penjual.

Imam an-Nawawi di dalam Syarah Sohih Muslim berkata:


ﻓَﺈِﻥْ ﻛَﺎﻥَ ﻣِﻤَّﺎ ﻳَﻨْﻔَﻊ ﻭَﺑَﺎﻋَﻪُ ﺻَﺢَّ ﺍﻟْﺒَﻴْﻊ ، ﻭَﻛَﺎﻥَ ﺛَﻤَﻨﻪ ﺣَﻠَﺎﻟًﺎ ﻫَﺬَﺍ ﻣَﺬْﻫَﺒﻨَﺎ ﻭَﻣَﺬْﻫَﺐ ﺍﻟْﻌُﻠَﻤَﺎﺀ ﻛَﺎﻓَّﺔ ﺇِﻟَّﺎ ﻣَﺎ ﺣَﻜَﻰ ﺍِﺑْﻦ ﺍﻟْﻤُﻨْﺬِﺭ
 

""Jika ia termasuk (haiwan) yang bermanfaat (atau beri faedah pada manusia), maka menjualnya adalah sah dan duit jualannya juga halal. Inilah pandangan mazhab kami (al-Syafi'e) dan mazhab kesemua ulamak, kecuali (satu pandangan) yang diriwayatkan oleh Ibnul Munzir."" [Syarah Sohih Muslim]

Imam an-Nawawi di dalam al-Majmu'  berkata:

ﺍﻟﺤﻴﻮﺍﻥ ﻣﺎ ﻻ ﻳﻨﺘﻔﻊ ﺑﻪ ﻓﻼ ﻳﺼﺢ ﺑﻴﻌﻪ ﻭﺫﻟﻚ ﻛﺎﻟﺨﻨﺎﻓﺲ ﻭﺍﻟﻌﻘﺎﺭﺏ ﻭﺍﻟﺤﻴﺎﺕ ﻭﺍﻟﺪﻳﺪﺍﻥ ﻭﺍﻟﻔﺄﺭ ﻭﺍﻟﻨﻤﻞ ﻭﺳﺎﺋﺮ ﺍﻟﺤﺸﺮﺍﺕ ﻭﻧﺤﻮﻫﺎ : ﻗﺎﻝ ﺃﺻﺤﺎﺑﻨﺎ ﻭﻻ ﻧﻈﺮ ﺇﻟﻰ ﻣﻨﺎﻓﻌﻬﺎ ﺍﻟﻤﻌﺪﻭﺩﺓ ﻣﻦ ﺧﻮﺍﺻﻬﺎ ﻷﻧﻬﺎ ﻣﻨﺎﻓﻊ ﺗﺎﻓﻬﺔ

""Haiwan yang tidak bermanfaat (atau tidak berfaedah kepada manusia) tidak sah menjualnya, seperti kumbang, kala jengking, ular, cacing, tikus, semut dan serangga lain seumpamanya. Telah berkata as'hab kami (ulamak Syafi'iyyah) : Tidak dilihat ia (haiwan-haiwan ini) sebagai bermanfaat, melainkan (jika ada pun) manfaatnya terlalu kecil."" [al-Majmu' Syarh al-Muhazzab]

Bagi menjawab persoalan tuan, berkaitan dengan hukum dan pendapatan yang diperolehi dari urusniaga ini adalah bergantung kepada jenis haiwan yang diniagakan dan manfaatnya kepada pembeli. Sekiranya binatang yang diniagakan tidak mendatangkan faedah dan manfaat kepada manusia, maka ianya adalah jual beli yang tidak sah dan pendapatan yang diperolehi juga boleh dikira sebagai syubhah dan haram.

والله أعلم بالصواب"
https://emusykil.muftiselangor.gov.my/index.php/site/jawapan?id=2989,"  Soalan

Assalammualaikum WBT,

Kehadapan YB Mufti Selangor,

Diharapkan YB Mufti dalam keadaan baik dan sihat. Saya ingin bertanya beberapa soalan bagi pihak ayah saya mengenai rumah peninggalan arwah atuk saya. Perkara ini merupakan perkara sensitif terhadap sesetengah individu, berikutan ini, saya mengambil inisiatif untuk bertanya secara peribadi melalui e-mail. Dibawah saya sertakan situasi:

1) kami ada 7 org adik beradik (namanya A hingga G) 
2) abah beli rmh berharga rm42k tetapi guna nama G kerana abah sudah tua. Semua kos ditanggung abah. Tidak ada satu sen pun duit kami baradik ni.
3) bila abah meninggal, semua kos yg sudah di tanggung dari poket abah berjumlah rm8k. Bayaran bulanan sebanyak rm190.00 abah bayar menggunakan duit sewa rmh tersebut dan cara ini sudah berlngsung lebih kurang 15 tahun. 
4) satu masa dulu abah pernah offer kpd kami adik beradik, sesiapa yg minat rmh tersebut untuk membeli dari abah dgn harga pasaran. Masa itu mungkin bernilai rm55k. 
5) apabila abah kembali ke rahmatullah, G telah mengambil rmh itu dan byr rm8k. Dibahagikan kpd adik beradik semua (rm1150 seorang), kerana kononnya itulah harga yg arwah abah pernah keluarkan untuk rmh tersebut. 
6) persoalannya, adakah tindakan G itu betul dari segi hukum syarak.?
7) akhirnya rumah tersebut di beli dgn harga rm8k termasuk baki pinjaman yg perlu di bayar bulanan. 
8) mohon penjelasan dari yg arif.

Mohon bantuan dan maklumbalas daripada YB Mufti yang dimana saya yakin lebih arif tentang perkara yang diceritakan di atas. Segala kerjasama dan masa daripada YB Mufti amatlah saya hargai dan dahului dengan ucapan terima kasih. 

Sekian, terima kasih. 
 ","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Merujuk kepada penjelasan puan, jika benar semua kos pembelian rumah ditanggung abah dan hanya menggunakan nama salah seorang nama anak yang dinamakan G hanya bagi tujuan pembiayaan perumahan memandangkan abah telah tua, maka menurut Hukum Syarak rumah tersebut adalah milik abah yang merupakan pembeli. Apabila abah meninggal rumah tersebut telah menjadi harta pusaka.

Apabila telah menjadi harta pusaka, rumah perlu dinilai mengikut harga semasa. Nilai semasa rumah tersebut perlu ditolak baki hutang pembiayaan perumahan yang dibuat serta tanggungjawab abah yang lain seperti hutang-piutang serta kos pengurusan jenazah. Jumlah akhir selepas ditolak perkara yang dinyatakan tadi adalah nilai rumah (harta pusaka) tersebut. Perlu diingat juga seandainya abah masih mempunyai isteri, maka isteri abah mungkin berhak menuntut harta sepencarian dari rumah tersebut.

Diandaikan nilai semasa atau pasaran rumah tersebut adalah RM60K dan baki hutang yang belum dibayar sebanyak RM20K. Maka nilai rumah tersebut adalah RM40K. Seandainya abah mempunyai hutang lain misalnya RM10K dan tiada sumber lain untuk melangsaikan hutang tersebut, maka hutang tersebut wajib dibayar menggunakan nilaian rumah tersebut. Jadi baki yang tinggal adalah RM30K. Seandainya isteri abah berkelayakkan untuk mendapat harta sepencarian, dia mungkin berhak mendapat 1/3 (jika tidak bekerja, atau 1/2 jika isteri turut sama menyumbang secara langsung membeli rumah tersebut) dari nilai rumah tersebut, RM30K, iaitu RM10K. Jadi nilai harta pusaka dari rumah tersebut adalah RM20K yang perlu diagihkan secara faraid di antara waris. Isteri si mati akan mendapat 1/8 apabila si mati meninggalkan anak, ibu si mati 1/6 (jika ada), bapa si mati 1/6 (jika ada), dan baki dikongsi di antara adik beradik dengan nisbah 2 bahagian (bagi lelaki) dan 1 bahagian (bagi perempuan).

Seandainya G ingin membeli rumah tersebut, G hendaklah membayar wang sebanyak RM40K sebagai harta pusaka dan meneruskan pembayaran rumah tersebut ke pihak bank. RM40K tersebut hendaklah dibahagikan berdasarkan kaedah di atas. G akan turut mendapat bahagian harta pusaka sebagai waris dari jumlah bersih nilaian rumah iaitu RM20K. Sebagai kesimpulan, tindakan G,  adalah menyalahi Hukum Syarak dan tidak wajar sekiranya memang benar rumah itu adalah milik abah (harta pusaka),

والله أعلم بالصواب

 

 

 "
https://emusykil.muftiselangor.gov.my/index.php/site/jawapan?id=3002,"  Soalan

Assalamualaikum, saya ada menerima tips daripada pelanggan selepas berjaya melakukan penghantaran makanan (grab) pada rumah pelanggan. Pelanggan telah memberi tips (duit) pada saya dengan mengatakan ""buatlah belanja minum-minum"". Adakah saya hanya boleh menggunakan duit tersebut bagi tujuan membeli minuman sahaja ataupun boleh menggunakan duit tersebut untuk tujuan apa sekali pun? Mohon penjelasan tuan. ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan berkaitan tips yang diterima dari pelanggan.

Berdasarkan uruf atau kebiasaan yang berlaku dalam kalangan masyarakat berkaitan ungkapan‘duit minum-minum’ bukanlah merujuk kepada pengkhususan kepada duit itu hanya untuk minum atau makanan sahaja. Oleh itu, belanja duit yang diberikan oleh pelanggan tersebut dibolehkan untuk keperluan-keperluan lain yang halal di sisi Islam.

والله أعلم بالصواب

 "
https://emusykil.muftiselangor.gov.my/index.php/site/jawapan?id=3003,"  Soalan

Salam ustaz,

Soalan saya,

Seberang jalan di hadapan rumah saya ada pokok buah mangga yang ditanam oleh pemaju perumahan.

Ada beberapa batang pokok buah di sekitar perumahan ini kerana telah ditanam oleh pemaju.

Jiran2 saya tiada yg berminat utk mengambil buahnya dan kdg2 buah gugur dan busuk begitu sahaja.

Adik saya telah menjual buah2 tersebut dan mendapat wang hasil jualannya.

Adakah wang hasil jualan buah tersebut halal untuknya? Sedangkan buah itu bukan ditanam olehnya tetapi ditanam oleh pemaju. Dia juga tiada hak milik terhadap pokok itu.

Mohon penjelasan dr pihak ustaz dgn kadar segera supaya adik saya tidak termakan wang yg tidak halal.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan puan, kami mulakan dengan firman Allah SWT  dalam surah al- Nisa' ayat 29 :

يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ مِّنكُمْ ۚ وَلَا تَقْتُلُوا أَنفُسَكُمْ ۚ إِنَّ اللَّـهَ كَانَ بِكُمْ رَحِيمًا

Bermaksud :Wahai orang-orang yang beriman! Janganlah kamu  memakan harta sesama kamu dengan jalan yang batil. kecuali dengan cara perniagaan yang dilakukan secara suka sama suka di antara kamu, dan janganlah kamu berbunuh-bunuhan sesama sendiri. Sesungguhnya Allah sentiasa Mengasihani kamu.

Pada kebiasaannya menurut adat, pokok-pokok yang ditanam oleh pihak pemaju perumahan seperti pokok mangga adalah untuk mengindahkan kawasan perumahan tersebut. Jadi, pokok-pokok tersebut boleh dimanfaatkan oleh warga penduduk di kawasan perumahan tersebut secara bersama. Diharuskan mengambil manfaat pokok tersebut seperti menjual buahnya tanpa menjejaskan hak penduduk yang lain.   

والله أعلم بالصواب

Sekian terima kasih

 "
https://emusykil.muftiselangor.gov.my/index.php/site/jawapan?id=3007,"  Soalan

Assalam saya nak bertanya berkenaan dengan membeli 'mystery box' (barang yg tak diketahui isinya atau barang disenaraikan kita dapat secara rawak), apakah hukum membelinya dan boleh berikan penjelasan yang lengkap?","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan berkaitan mystery box: 

 Rukun-rukun jual beli ialah:

Pihak yang melakukan akad (Penjual dan Pembeli)
Sighah Akad (Ijab dan Qabul)
Barang jualan dan harganya

Pada dasarnya, jual beli barangan yang tidak jelas seperti mystery box mengandungi unsur gharar yang diharamkan dalam Islam. Gharar bermaksud sesuatu yang tidak pasti atau tidak jelas keadaannya. Berdasarkan hadis yang diriwayatkan oleh Abu Hurairah R.A:

أَنَّ النَّبِيَّ صَلَّى اللَّهُ عَلَيْهِ وَسَلَّمَ نَهَى عَنْ بَيْعِ الْحَصَاةِ، وَعَنْ بَيْعِ الْغَرَرِ

Maksudnya: Sesungguhnya Rasulullah S.A.W melarang jual beli al-hashah (melempar batu) dan jual beli gharar (ketidakjelasan). (Riwayat Muslim)

Kesimpulannya, Jual beli sebegini tidak diharuskan dan terbatal di sisi Syarak kerana tidak menepati rukun dan syarat asas jual beli iaitu barang jualan mestilah diketahui dan ditentukan jenis barangannya secara spesifik. Konsep jual beli cara ini menafikan hak pembeli dalam memilih barangan yang dikehendaki dan disukainya setimpal dengan harga yang telah dibayar. Justeru, situasi ini adalah melanggar prinsip-prinsip jual-beli yang ditetapkan oleh Syarak. 

والله أعلم بالصواب

Sekian terima kasih"
https://emusykil.muftiselangor.gov.my/index.php/site/jawapan?id=3011,"  Soalan

Assalamualaikum,

Saya ada satu soalan ingin diajukan,saya ingin mengetahui apakah hukum jika saya dan adik beradik saya mengeluarkan duit dari bank ayah setelah ayah kami meninggal dunia?untuk kegunaan harian n duit tersebut dibahagikan sama rata pada adik beradik..apakah hukum jika kami mengeluarkan faraid tersebut dan menggunakannnya tanpa merujuk mana-mana pihak?mohon pencerahan dari pihak tuan.

Soalan ini sebagai contoh shj sebab ada diantara keluarga2 lain banyak dah kami jumpa dan dengar kes macam ini, kami suka berbincang soal hukum hakam jd kami ada kekeliruan sikit tentang ini.Terima kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Harta peninggalan si mati wajib diuruskan mengikut keutamaan. Antara perkara pertama yang perlu diselesaikan adalah melunaskan segala hutang-hutang si mati baik hutang sesama manusia mahupun hutang si mati dengan Allah SWT seperti perlaksanaan ibadah haji yang masih belum dilaksanakan oleh si mati semasa hayatnya sedangkan si mati berkemampuan. Pelunasan hutang boleh dibuat dengan menggunakan harta peninggalan si mati. 

Perkara seterusnya yang perlu diberi perhatian adalah melunaskan wasiat-wasiat si mati berkaitan harta yang ditinggalkan mengikut panduan syarak. Seterusnya baki atau lebihan daripada semua perkara di atas barulah dibahagikan mengikut hukum faraid terlebih dahulu agar setiap ahli waris tahu bahagian serta nilai harta yang diterima oleh setiap ahli waris. Hanya setelah semua para waris mengetahui bahagian serta nilai harta pusaka yang mereka berhak dapat, maka diharuskan bagi mereka untuk membuat persetujuan pembahagian sama rata di antara mereka.

Pembahagian harta pusaka boleh dibuat tanpa merujuk pihak lain jika mempunyai kepakaran ilmu berkaitan faraid. Walau bagaimanapun adalah lebih baik merujuk kepada pihak yang berkaitan seperti Majlis Agama Islam Selangor agar tidak timbul permasalahan di kemudian hari.

والله أعلم بالصواب

Sekian, terima kasih.    "
https://emusykil.muftiselangor.gov.my/index.php/site/jawapan?id=3012,"  Soalan

Assalammualaikum mufti,

Saya dulu pernah bekerja di hotel dan saya ada menguruskan satu event dimana pembayaran dan quotation dah tulis dan ditandatangani antara saya dan pihak yang ingin menganjurkan event tersebut. Tetapi setelah selesai semuanya, baru saya perasan saya tersilap kira, akan tetapi persutujuan sudah ditandatangani dan saya sudah sahkan dengan pelangang tersebut beberapa kali sebelum menandatagani sebut harga sama ada pihak tersebut bersutuju atau tidak dengan harga yang telah dinyatakan di dalam sebut harga(quatation). Sekarang saya sudah bekerja di syarikat lain, bukan hotel tersebut.

Saya rasa, harganya berjumlah yang besar dan saya tidak rasa saya dapat membayar selebihnya

Jadi, adakah saya perlu membayar balik jumlah yang terlebih kira?

Terima kasih diatas masa yang diluangkan... ... ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, 

Semoga Allah SWT memberi keampunan dan kemaafan atas kesalahan yang tidak sengaja dilakukan setelah sesuatu pekerjaan itu dilakukan dengan teliti melalui proses semakan dan pengesahan oleh pihak-pihak yang berkepentingan. Ini berdasarkan hadith yang diriwayatkan dari Ibnu 'Abbas RA bahwa Rasulullah SAW bersabda :

إِنَّ اللَّهَ وَضَعَ عَنْ أُمَّتِي الْخَطَأَ وَالنِّسْيَانَ وَمَا اسْتُكْرِهُوا عَلَيْهِ

Maksudnya: Sesungguhnya Allah akan menggugurkan dari umatku sesuatu yang dilakukan kerana tersalah, terlupa dan sesuatu yang dipaksa ke atasnya (tanpa kerelaannya). (Riwayat Ibnu Majah).

Dan sekiranya tuntutan pembayaran itu perlu dilakukan, pastinya syarikat lama tempat tuan bekerja dahulu mempunyai polisi berkaitan bayaran tuntutan balik tersebut melibatkan perbincangan antara pihak-pihak yang terlibat. Kesalahan ini tidak sewajarnya ia dipikul oleh satu pihak atau seorang individu sahaja. Namun perkara yang perlu diselesaikan dengan cara pihak Syarikat perlu memaklumkan kepada pelanggan tersebut bahawa telah berlaku kesilapan dalam proses pembayaran dan sebarang tuntutan dari pelanggan tersebut perlu dilunaskan oleh pihak syarikat kerana hak pelanggan tersebut telah diabaikan disebabkan kecuaian ketika proses pembayaran dilaksanakan. 

والله أعلم بالصواب

Sekian terima kasih"
https://emusykil.muftiselangor.gov.my/index.php/site/jawapan?id=3015,"  Soalan

Assalamualaikum.

Suami saya telah disahkan legally blind akibat brain tumor dan surgeri.Penglihatan beliau amat terhad menyebabkan beliau dibersarakan Atas Sebab Kesihatan (ASK) oleh kerajaan.Beliau juga mempunyai kad OKU.

Suami saya ada membeli sebuah rumah dengan loan CIMB dan MRTA (Mortgage Reducing Term Assurance) dari Sun Life.

Rumah tersebut dibeli pada tahun 2009.Ketika itu suami juga tiada ilmu yang cukup berkaitan insurans/takaful.

Bagaimana dari segi hukum kami sebagai Muslim membuat tuntutan Ketidakupayaan Kekal Menyeluruh (Total Permanent Disability/TPD) terhadap insurans rumah tersebut?

Pandangan tuan amat kami hargai.

Sekian terima kasih.

 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-80 yang bersidang pada 1 - 3 Februari 2008 telah membincangkan Kajian Hukum Insurans Am. Muzakarah telah memutuskan bahawa hukum ke atas Insurans Am adalah tidak diharuskan oleh Islam. Ini bermakna manfaat dari insuran tersebut juga tidak diharuskan untuk diambil.

Walau bagaimanapun, seandainya pihak puan tidak mempunyai pendapatan atau sumber lain untuk membayar ansuran rumah tersebut dan dengan tidak mengambil manfaat tersebut menyebabkan puan atau suami puan menjadi muflis hingga membawa kepada terlelongnya rumah tersebut dan puan tiada rumah lain, maka ketika itu puan boleh mengambil manfaat tersebut dengan mengira keadaan status puan dan suami sebagai golongan miskin.

والله أعلم بالصواب

Sekian, terima kasih.

 

 "
https://emusykil.muftiselangor.gov.my/index.php/site/jawapan?id=3016,"  Soalan

Assalamualaikum WBT.

Saya dan keluarga saya (ibu dan bapa saudara) mewarisi sebidang tanah di sabak bernam, selangor. Di atas tanah tersebut terdapat sebuah surau dan surau tersebut tidak didaftarkan kepada pihak berkuasa agama islam negeri selangor.

Keluarga saya sebulat suara bersetuju untuk menjual tanah tersebut kepada pihak pemaju (syarikat bukan islam). Antara syarat jual beli tersebut adalah pihak penjual (keluarga saya) perlu merobohkan semua binaan di atas tanah tersebut termasuk surau.

Berdasarkan maklumat ini, saya ingin bertanya apakah hukum untuk melakukan urusan jual beli ini dan hukum merobohkan surau tersebut. Saya mohon pihak tuan dapat membantu saya dengan memberikan pencerahan.

 

 

 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, hukum berjual beli dengan syarikat bukan Islam adalah harus. Manakala hukum merobohkan suatu binaan surau perlu merujuk kepada beberapa perkara yang berkaitan seperti status surau tersebut, kaedah pelupusan dan kesan terhadap perobohan tersebut. Perkara merobohkan surau ini boleh menimbulkan satu impak yang besar kepada masyarakat atau penduduk sekeliling yang berkemungkinan telah menggunakan surau tersebut sekian lama. Wakaf adalah sah dari segi hukum syarak walaupun belum didaftarkan kepada pihak Majlis Agama Islam. Adalah disarankan agar pihak tuan dapat mengadakan perbincangan lanjut bersama Pejabat Agama Islam Daerah bagi mendapatkan maklumat yang lengkap berkenaan status pembinaan surau tersebut dan juga status tanah tersebut dari pihak Majlis Agama Islam Selangor dan Pejabat Daerah Tanah yang berkaitan. Sebagai seorang Muslim adalah dipertanggungjawabkan untuk menjamin kesucian tempat ibadat bagi orang Islam dan keutamaan masjid dan surau sebagai tempat ibadat dan mengembangkan syiar Islam.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3022,"  Soalan

Assalamualaikum..saya ada terjumpa 1 utas gelang tangan di lapangan terbang diluar semenanjung malaysia pada awal tahun 2018.ketika itu situasinya ketika saya sedang beratur untuk boarding checking last gate sebelum naik flight.secara tiba² saya terpandang 1 utas gelang berada di atas kerusi yg tidak di duduki betul² disebelah tempat saya beratur. Oleh kerana beranggapan gelang itu adalah fake dan takut terlepas flight saya terus mengambil gelang itu dengan harapan ada berjumpa dengan petugas untuk memulangkan ke department lost and found nanti.namun tiada petugas disitu..setelah pulang ke  semenanjung saya masih beranggapan gelang itu adalah tiruan dan membiarkannya hinggalah ketika ini julai 2021..Minggu lepas saya ada bertanyakan kepada salah seorang kenalan yg menjalankan perniaagan emas dan meminta dia menilai ketulenan rantai itu..terkejut saya dia menyatakan gelang itu adalah emas 916.dalam keadaan tanpa berfikir panjang saya telah menjual gelang itu kepadanya dengan jumlah nilai belian emas terkini..

Soalan saya.

1.Apa yg perlu saya lakukan dengan wang tersebut.

2.bolehkan saya sedekahkan wang tersebut dan berniat atas tuan empunya gelang.

3.Apakah hukumnya jika saya membelanjakan wang tersebut..

4.Betulkah tindakan saya tidak men war warkan kerana beranggapan gelang itu fake dan tidak bernilai dan situasi ketika itu yang takut terlepas flight 

Harap pihak tuan dapat menjawab persoalan saya dan memberi kata nasihat untuk tindakan seterusnya.terima kasih tuan

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan:

Allah SWT berfirman dalam surah an-Nisa' ayat 29:

یَـٰۤأَیُّهَا ٱلَّذِینَ ءَامَنُوا۟ لَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

""Wahai orang-orang yang beriman! Janganlah kamu saling memakan harta sesamamu dengan jalan yang batil”

Daripada Zaid bin Khalid Al-Juhani, merupakan sahabat Rasullullah S.A.W telah berkata:

 سُئِلَ رَسُولُ اللَّهِ صلى الله عليه وسلم عَنِ اللُّقَطَةِ الذَّهَبِ أَوِ الْوَرِقِ فَقَالَ ‏""‏ اعْرِفْ وِكَاءَهَا وَعِفَاصَهَا ثُمَّ عَرِّفْهَا سَنَةً فَإِنْ لَمْ تَعْرِفْ فَاسْتَنْفِقْهَا وَلْتَكُنْ وَدِيعَةً عِنْدَكَ فَإِنْ جَاءَ طَالِبُهَا يَوْمًا مِنَ الدَّهْرِ فَأَدِّهَا إِلَيْهِ ‏""‏

Nabi S.A.W ditanya oleh seseorang yang tidak dikenali berkenaan harta Al-Luqatah (harta yang dijumpai) daripada emas atau perak. Sabda Nabi S.A.W “kenalilah pengikatnya dan bungkusannya kemudian umumkan ia selama satu tahun sekiranya tidak dijumpai (pemiliknya) maka bolehlah mengambil manfaat daripadanya sekiranya ia dituntut kembali maka kembalikanlah kepadanya. (Riwayat Muslim)

Kesimpulannya,

Apa yang boleh tuan lakukan adalah memulangkan wang tersebut kepada pembeli (kenalan tuan) dan mendapatkan semula gelang tersebut. Jual beli gelang tersebut adalah tidak sah kerana menjual sesuatu yang bukan milik tuan. Seandainya pembeli enggan, selepas menerangkan perkara yang sebenar, simpan wang hasil jualan itu. Buat hebahan di media massa yang munasabah seperti facebook dan sebagainya. Apabila telah berlalu setahun, tuan dibenarkan untuk memanfaatkan gelang tersebut atau menjualnya dan membelanjakan hasil jualan itu. Bukan sebagai pemilik gelang, akan tetapi dianggap sebagai hutang dari pemilik sebenar gelang tersebut. Seandainya pada bila-bila masa pemilik asal menuntut gelang tersebut, tuan dikehendaki memulangkan hasil jualan gelang itu.
Tuan boleh menyedekahkan wang tersebut, namun tuan tetap bertanggungjawab untuk memulangkan wang hasil jualan gelang itu kepada pemilik asal jika suatu hari beliau menuntutnya.
Tuan boleh memanfaatkan wang tersebut setahun selepas membuat hebahan kepada umum. Pun begitu, tuan tetap bertanggungjawab untuk memulangkan wang hasil jualan gelang itu kepada pemilik asal jika suatu hari beliau menuntutnya.
Adalah salah untuk tidak menghebahkan atau menguar-uarkan gelang tersebut. Mengambil barang orang lain, berapa pun nilainya, menganggapnya gelang asli atau tiruan adalah tidak dibenarkan di dalam Islam.

Untuk makluman lanjut berkaitan menjumpai barang tercicir atau luqatah, tuan boleh merujuk kepada fatwa yang telah dikeluarkan oleh Jabatan Mufti Negeri Selangor dan diwartakan pada 31 Mac 2011 di pautan berikut:

https://www.muftiselangor.gov.my/en/general/fatwas/latest-fatwas/206-hukum-perlaksanaan-pengurusan-dan-pelupusan-harta-luqatah-yang-disimpan-oleh-majlis-agama-islam-selangor 

Sekian, terima kasih.

والله أعلم بالصواب"
https://emusykil.muftiselangor.gov.my/index.php/site/jawapan?id=3025,"  Soalan

لسلام عليكم‎

Mohon bantuan untuk membantu menjawab kemusykilan kami. saya terpaksa bercerita panjang sedikit supaya tuan boleh memahami situasi yang berlaku.

Ada sebuah kilang berdekatan tempat tinggal kami..nama kilang itu adalah pentas flora(PF). Sebuah kilang yang memproses minyak hitam kitar semula. Kilang ini disyaki sebagai punca utama yang menghasilkan pencemaran bau yang kerap berlaku(bukan setiap hari) di kawasan tempat tinggal kami walaupun telah mendapat kebenaran pihak majlis dan juga pihak alam sekitar.

Baru-baru ini pihak kilang telah mengadakan kajian soal selidik dari rumah ke rumah. Kajian soal selidik itu adalah kerana mereka ingin membesarkan kilang mereka. Sementara itu heboh di taman perumahan kami tentang pihak pentas flora mengadakan kajian soal selidik. PF ambil masa selama 2 hari untuk selesaikan kajian soal selidik mereka di taman perumahan kami. Ada yang mengutuk dan ada yang ambil positif, saya berfikiran positif. Kami yang berfikiran positif ni, berfikir tak apalah, sekadar soal jawab pun. Giliran lorong rumah saya diadakan pada hari kedua. Yang berfikiran negatif pula, secara tota menolak atas alasan PG menyusahkan hidup penduduk dengan pencearan bau.

Mereka yang menjawab telah diberikan hadiah dalam sebuah beg kain yang berisi face mask dan juga sabun pencuci tangan. Info ini kami dapat dari lorong yang telah selesai disoal selidik oleh PF. Hari kedua setelah selesai mnejawab soal selidik dan setelah lebih kurang 30 minit berlalu, saya pun melihat beg tersebut, saya dapati bukan sahaja face mask dan sabun pencuci tangan tetapi terdapat juga sampul surat dalam beg tersebut. Bila saya buka terdapat sejumlah wang dalam sampul tersebut.

Bila saya tanya jiran-jiran saya, mereka yang jawab semua dapat hadiah yang sama. Jumlah yang kami dapat tidak sama. Ada yang dapat RM200, RM500 dan paling tinggi RM1500.00. Kami nak pulangkan kembali serba salah nak ambil serba salah.. bagi penduduk yang tidak menjawab, ada yang menuduh kami meminta duit. Sedangkan kami tak minta dan tidak tahu pun mengenai hadiah duit tersebut. Hadiah wang ini tidak pula disebut oleh penerima2 pada hari pertama atau pun yang tahu mengenai perkara ini. Mungkin mereka terlupa...

Saya dan jiran-jiran ingin bertanya mengenai status mengenai hadiah yang kami terima sekarang? Mohon pengesahan dari tuan yang lebih arif dalam hukum agama mengenai status hadiah tersebut, itu rasuah ke? Halal atau haram?

Pencerahan daripada pihak tuan amat kami hargai.

والسلام","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan:

Allah SWT berfirman dalam surah al-Maidah ayat 2:

 وَلَا تَعَاوَنُوا۟ عَلَى ٱلۡإِثۡمِ وَٱلۡعُدۡوَ ٰ⁠نِۚ وَٱتَّقُوا۟ ٱللَّهَۖ إِنَّ ٱللَّهَ شَدِیدُ ٱلۡعِقَابِ

“Dan janganlah kamu tolong-menolong pada melakukan dosa (maksiat) dan pencerobohan. Dan bertakwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya)”

Hadith daripada Abu Abdullah al-Nu'man bin Basyir R.A. bahawasanya beliau telah mendengar Rasulullah S.A.W. bersabda:

إن الحلال بيّن وإن الحرام بيّن، وبينهما أمور مشتبهات لا يعلمهن كثير من الناس، فمن اتقى الشبهات فقد استبرأ لدينه وعرضه

""Sesungguhnya perkara yang halal itu terang jelas, dan sesungguhnya perkara yang haram itu terang jelas, dan di antara kedua perkara tersebut ada perkara-perkara syubhat yang kesamaran yang kebanyakan orang tidak mengetahuinya. Sesiapa yang menjaga (menjauhi) perkara syubhah (kesamaran), maka ia telah menyelamatkan agama dan maruahnya"".

Sama ada ianya rasuah atau tidak, ia perlu kepada siasatan lebih lanjut terhadap maksud dan tujuan pemberian wang tersebut oleh pihak syarikat dengan melaporkan perkara tersebut kepada pihak yang berwajib. Ini adalah kerana tindakan syarikat tersebut adalah diragui dan  boleh dipertikaikan kerana hadiah-hadiah yang diberikan seakan tidak setimpal dengan hanya mengisi borang soal selidik boleh mendapat RM1500. Ini ditakuti ada agenda lain yang boleh memudaratkan. Adalah wajar pihak wakil penduduk melaporkan perkara tersebut kepada pihak berkuasa berdasarkan kenyataan pihak tuan yang mengatakan bahawa  terdapat pencemaran bau yang sekiranya dibiarkan boleh mengancam kesihatan.

والله أعلم بالصواب

 "
https://emusykil.muftiselangor.gov.my/index.php/site/jawapan?id=3027,"  Soalan

Assalamualaikum, apakah hukum seseorang jual barang yang orang beri sebab barang tu telah rosak ? Adakah dibolehkan ?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Harus hukumnya menjual sesuatu barangan yang diberikan oleh seseorang. Ini kerana barangan tersebut telah bertukar milik dan pemilik barangan berhak untuk melakukan apa sahaja terhadap barang yang dimilikinya termasuk menjualnya. Namun, menjual barang yang rosak perlu memenuhi beberapa perkara. Konsep utama yang telah digariskan di dalam Islam bagi amalan jual beli adalah perlu kepada saling reda-meredai antara penjual dan pembeli. Sebagaimana Allah SWT berfirman dalam surah al-Nisa’ ayat 29:

یَـٰۤأَیُّهَا ٱلَّذِینَ ءَامَنُوا۟ لَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ إِلَّاۤ أَن تَكُونَ تِجَـٰرَةً عَن تَرَاضࣲ مِّنكُمۡۚ وَلَا تَقۡتُلُوۤا۟ أَنفُسَكُمۡۚ إِنَّ ٱللَّهَ كَانَ بِكُمۡ رَحِیمࣰا

Maksudnya: “Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu.”

Begitu juga dalam satu hadith yang diriwayatkan oleh Dawud bin Salih al-Madani daripada ayahnya telah berkata bahawa dia telah mendengar Abu Sa'id al-Khudri R.A berkata bahawa Nabi SAW bersabda:

إِنَّمَا الْبَيْعُ عَنْ تَرَاضٍ

Maksudnya: “Sesungguhnya jual beli itu dengan cara sukarela.” (Riwayat Ibn Majah)

Dalam satu kaedah fiqah menyebut:

الرِّضَا بِالشَّيْءِ رِضًا بِمَا يَتَوَلَّدُ مِنْهُ

Maksudnya: “Reda dengan sesuatu adalah reda dengan apa yang terbit daripadanya”

Kesimpulannya, jual beli barang rosak adalah diperbolehkan dengan syarat menepati konsep meredai antara penjual dan pembeli dengan memaklumkan terlebih dahulu kepada pembeli berkaitan kerosakan/kecacatan dan harga yang dijual adalah munasabah dengan kerosakan barang tersebut. Di samping konsep reda antara penjual dan pembeli, syarat lain adalah jual beli barang yang memberi manfaat. Walaupun pada asalnya barang itu telah rosak tetapi dapat diperbaiki dan diperelokkan, maka ia telah menepati syarat jual beli barang yang memberi manfaat.

والله أعلم بالصواب"
https://emusykil.muftiselangor.gov.my/index.php/site/jawapan?id=3032,"  Soalan

Assalamualaikum, tuan. saya ada soalan berkaitan Non-Fungible Token.

1. Adakah Non Fungible Token ini dibernarkan dalam islam? 

2. Dan adakah jual beli NFT ini juga dibenarkan?

Saya  pernah dicadang untuk menjual karya seni digital saya sebagai NFT.. Namun, saya tak pasti apa hukum jual beli seperti NFT ini. Kalau dibenarkan, saya ingin menjadikan ini sebagai pendapatan sampingan saya. 

Sekian, terima kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

1. Non Fungible Token (NFT) merupakan suatu bentuk aset digital. Apabila seseorang memiliki suatu barang atau harta berbentuk fizikal seperti rumah atau lukisan tangan, dia boleh membuat suatu unit yang didaftarkan di dalam satu sistem blockchain bagi mewakili barang atau harta tersebut. Proses ini dinamakan sebagai unitized (menjadikan unit-unit tertentu yang unik atau tersendiri). Unit ini adalah unik untuk barang atau harta tersebut dan tidak akan ada unit lain yang serupa dengannya. Unit tersebut kemudiannya diberi nilai atau apa-apa manfaat berdasarkan kepada tujuan orang yang mendaftarkannya. Ia mungkin diberi nilai berdasarkan mata wang tertentu seperti ringgit, atau manfaat tertentu seperti membolehkan sesiapa yang memilikinya untuk access atau bermain sesuatu permainan (online game umpamanya). Proses ini dinamakan sebagai tokenized. Bukan sahaja barang atau harta berbentuk fizikal yang boleh ditokenizedkan, akan tetapi harta digital seperti gambar, video, imej, atau lukisan digital juga boleh ditokenizedkan. Ini bermakna satu unit Non Fungible Token mewakili satu barang atau harta yang telah diunitized di dalam satu sistem blockchain. Unit ini boleh dijual beli berdasarkan kepercayaan orang ramai terhadap nilai atau manfaat yang diberikan berasaskan barang atau harta yang didaftarkan. Pemilikan unit ini pada kebiasaannya pemilikan secara konstruktif atau milk al-hukmi.

2. Syarat pemilikan atau bertransaksi dengan Non Fungible Token (NFT) ini adalah ia perlu memenuhi syarat pemilikan harta atau mal di dalam Islam. Antaranya:

Memandangkan NFT merupakan suatu aset digital yang disandarkan kepada suatu aset lain (asset-backed item), perlu dipastikan bahawa aset yang disandarkan itu memenuhi syarat harta yang diiktiraf oleh syarak. Seperti: mempunyai nilai, harta mutaqawwim (diiktiraf oleh syarak), boleh dimiliki dan boleh dipindah milik.
Manfaat atau nilai yang diberikan adalah sesuatu yang tidak bercanggah dengan syarak. Seandainya manfaat yang diberikan bercanggah dengan syarak seperti membolehkan bermain online game yang mengandungi usur lucah atau perjudian, maka hukumnya adalah haram.
Jika Non Fungible Token (NFT)  tersebut memenuhi syarat yang dinyatakan, maka bolehlah  berjual beli dengannya.

Walau bagaimanapun, bagi sebarang penawaran serta transaksi berkaitan dengan NFT adalah tertakluk kepada peraturan serta undang-undang yang telah ditetapkan oleh pihak Suruhanjaya Sekuriti Bank Negara Malaysia. Sebarang transaksi berkaitan dengan aset digital perlulah melalui platform yang telah disahkan dan berdaftar dengan SC Bank Negara. Ini adalah bagi memastikan segala syarat-syarat yang telah ditetapkan oleh syarak dipatuhi serta melindungi kebajikan orang awam dari sebarang penipuan pelaburan (scammer) dan sebagainya.   

Segala permasalahan serta maklumat lanjut berkaitan penawaran serta transaksi aset digital boleh rujuk fatwa dan garis panduan yang dikeluarkan oleh pihak Suruhanjaya Sekuriti Bank Negara Malaysia.

https://www.sc.com.my/api/documentms/download.ashx?id=dabaa83c-c2e8-40c3-9d8f-1ce3cabe598a  

والله أعلم بالصواب

Sekian, terima kasih.     

                                                      "
https://emusykil.muftiselangor.gov.my/index.php/site/jawapan?id=3033,"  Soalan

Assalamualaikum WBT

Tuan,

 Saya mempunyai sejumlah wang faedah bank ,soalannya adalah bolehkah saya menyumbang wang tersebut untuk pembinaan sekolah agama?.Seperti sedia maklum ada fatwa mengatakan tidak boleh  diguna untuk membina masjid kecuali membuat pagar, jalan,bilik air dsgnya.Mohon pencerahan dan didahului dengan ucapan Terimakasih.","Jawapan  

وعليكم السلام ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan saudara, berdasarkan pandangan Dr. Yusof Al-Qaradawi di dalam kitabnya Fatawa Mua'sirah ""Sesuatu yang haram itu tidak boleh dimiliki sebaliknya ia menjadi milik maslahah umum seperti dibelanjakan kepada perkara-perkara kebajikan seperti membantu anak-anak yatim, perkembangan dakwah Islam, pembinaan masjid dan pusat Islam, penyediaan para pendakwah, penerbitan kitab-kitab agama dan seumpamanya yang bersifat kebajikan"" (Rujukan: https://www.mais.gov.my/wang-tak-patuh-syariah/3/). 

Berdasarkan kenyataan di atas, jelas menunjukkan bahawa hukum penggunaan harta yang tidak patuh syarak adalah harus digunakan untuk kemasalahatan umat Islam dan ianya tidak boleh digunakan untuk tujuan kepentingan diri sendiri. Sehubungan itu, dalam perkara ini pihak Baitulmal, Majlis Agama Islam Selangor (MAIS) adalah agensi yang dipertanggungjawabkan mengurus harta tidak patuh syarak sebagaimana keputusan Fatwa Negeri Selangor yang telah diwartakan pada 31 Mac 2011, iaitu: 

(i) Wang syubhah yang diperolehi boleh dijadikan sumber Baitulmal dan harus dimasukkan ke dalam akaun Baitulmal.

(ii) Penggunaan wang syubhah harus untuk kegunaan menjalankan operasi perjalanan kerja di Majlis Agama Islam Selangor (MAIS) seperti pembinaan, penyelenggaraan bangunan, emolumen, pendidikan, pertanian, penyelidikan, perubatan, kemudahan asas seperti pembinaan dewan, tandas, jambatan dan lain-lain lagi untuk kegunaan umum

Adalah tidak diharuskan bagi saudara secara peribadi menyerahkan faedah bank iaitu riba yang mana ia merupakan wang haram untuk pembinaan sekolah agama seperti sebagaimana pembinaan masjid. Walau bagaimanapun, sebarang wang haram atau harta tidak patuh syariah yang diserahkan kepada Baitulmal, maka terserahkan kepada pihak Baitulmal untuk menyalurkannya ke mana-mana bahagian yang memerlukan seperti yang dinyatakan di dalam fatwa dengan hakikat bahawa harta tersebut telah berubah statusnya menjadi harta awam.  

Suatu yang perlu difahami bahawa menyerahkan wang tidak patuh syariah kepada Baitulmal atau kegunaan umum seperti membuat jalan raya tidaklah dianggap sebagai sedekah atau taqarrub kepada Allah. Ini adalah kerana harta tersebut bukan hak atau milik kita. 

والله أعلم بالصواب"
https://emusykil.muftiselangor.gov.my/index.php/site/jawapan?id=3034,"  Soalan

Apakah hukum orang Islam membantu untuk menyolek wanita bukan Islam sebelum dikebumikan?
Apakah hujah dan dalil berdasarkan hukum di atas?","Jawapan  

السلام عليكم ورحمة الله وبركاته 

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan saudari, agama Islam menyeru kepada umatnya untuk tolong-menolong kepada perkara kebaikan merentasi agama dan adat adat budaya. Selaras dengan firman Allah S.W.T di ddalam Surah al-Maidah ayat 2 iaitu: 

وَتَعَاوَنُوا۟ عَلَى ٱلۡبِرِّ وَٱلتَّقۡوَىٰۖ وَلَا تَعَاوَنُوا۟ عَلَى ٱلۡإِثۡمِ وَٱلۡعُدۡوَ ٰ⁠نِۚ وَٱتَّقُوا۟ ٱللَّهَۖ إِنَّ ٱللَّهَ شَدِیدُ ٱلۡعِقَابِ

Maksudnya: Dan hendaklah kamu bertolong-tolongan untuk membuat kebajikan dan bertaqwa dan janganlah kamu bertolong-tolongan pada melakukan dosa (ma’siat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahnya.

Walaubagaimanapun apabila ia melibatkan majlis ritual keagamaan orang kafir seperti membantu menyolek mayat wanita bukan Islam sebelum ia dikebumikan maka hukumnya adalah haram dan perlu dielakkan kerana padanya terdapat unsur-unsur syubhah, menjauhinya adalah selamat dan membuatkan hati menjadi lebih tenang. Ini berdasarkan hadis dari Nu’man bin Basyir R.A, dia berkata, Aku mendengar Rasulullah S.A.W bersabda:

إنَّ الحَلالَ بَيِّنٌ وإنَّ الحَرَامَ بَيِّنٌ ، وبَينَهُما أُمُورٌ مُشتَبهاتٌ ، لا يَعْلَمُهنّ كثيرٌ مِن النَّاسِ ، فَمَن اتَّقى الشُّبهاتِ استبرأ لِدينِهِ وعِرضِه ، ومَنْ وَقَعَ في الشُّبُهاتِ وَقَعَ في الحَرَامِ ، كالرَّاعي يَرعَى حَوْلَ الحِمَى يُوشِكُ أنْ يَرتَعَ فيهِ ، ألا وإنَّ لِكُلِّ مَلِكٍ حِمًى ، ألا وإنَّ حِمَى اللهِ محارِمُهُ ، ألا وإنَّ في الجَسَدِ مُضغَةً إذا صلَحَتْ صلَحَ الجَسَدُ كلُّه ، وإذَا فَسَدَت فسَدَ الجَسَدُ كلُّه، ألا وهِيَ القَلبُ

Maksudnya: Sesungguhnya perkara yang halal itu jelas, yang haram itu jelas, dan di antara keduanya ada perkara-perkara yang samar (syubhat), yang tidak diketahui oleh banyak manusia. Barangsiapa yang menghindari syubhat itu bererti dia telah membersihkan diri untuk agama dan kehormatannya. Dan siapa yang terjerumus ke dalam syubhat itu bererti dia terjerumus ke dalam perkara yang haram, seperti seorang penggembala yang menggembalakan (binatang ternaknya) di sekitar daerah terlarang, hampir-hampir dia akan masuk menggembalakan (binatang ternaknya) di daerah tersebut. Ketahuilah, bahwa setiap raja memiliki daerah terlarang. Ketahuilah bahwa daerah terlarang milik Allah adalah perkara-perkara yang haram. Ketahuilah, bahwa dalam tubuh ada segumpal daging, jika baik maka akan menjadi baik seluruh tubuh, dan jika buruk menjadi buruklah seluruh tubuh. Ketahuilah bahwa itu adalah hati. (Riwayat al-Bukhari dan Muslim)

والله أعلم بالصواب

 "
https://emusykil.muftiselangor.gov.my/index.php/site/jawapan?id=3036,"  Soalan

Assalamualaikum wbt, Tuan Mufti. Jika sebuah organisasi/persatuan/NGO menerima sumbangan daripada orang ramai untuk satu program yang khusus, contoh program sumbangan bantuan bekalan makanan asasi, sekiranya terdapat lebihan daripada kutipan sumbangan tersebut, adakah boleh digunakan untuk kegunaan organisasi tersebut atau untuk program yang lain oleh organisasi yang sama? Adakah boleh mengambil sedikit peratusan daripada kutipan sumbangan tersebut untuk kegunaan organisasi (kos pengurusan organisasi)? Terima kasih.","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد    

Untuk mkluman tuan, terdapat beberapa pembahagian berkaitan Tabung Kebajikan iaitu:

1. Tabung Kebajikan Umum

Tabung Kebajikan yang diwujudkan dengan mensasarkan bantuan yang umum dan tidak terikat dengan satu-satu jenis bantuan atau golongan sahaja. Tabung ini boleh digunakan oleh pihak penganjur untuk menghulurkan bantuan kepada pihak yang memerlukan dengan telus dan penuh amanah.

2. Tabung Kebajikan Khusus

Tabung Kebajikan ini diasaskan untuk menghulurkan bantuan hanya kepada golongan tertentu seperti Bantuan Bekalan Makanan Asasi. Tabung ini tidak boleh digunakan melainkan hanya kepada apa yang dikhususkan dan segala gerak kerja kearah mencapai tujuan tersebut, kerana penyumbang memberi sumbangan atas hasrat yang dinyatakan.

3. Tabung Kebajikan Fleksibel

Tabung kebajikan ini diwujudkan untuk membantu golongan tertentu secara khusus. Namun dimaklumkan kepada pengetahuan penyumbang sejak awal, bahawa jika terdapat lebihan kutipan tersebut, maka ia akan digunakan kepada kerja kebajikan lain atau pengurusan persatuan. Kaedah ini lebih sesuai digunakan oleh pihak persatuan supaya penyumbang mendapat pencerahan awal dan dapat mengelak salah guna sumbangan tersebut.

Abu Hurairah RA meriwayatkan bahawa Nabi SAW pernah bersabda;

أدِّ الأمانةَ إلى منِ ائتمنَكَ ، ولا تَخُنْ مَن خانَكَ

Maksudnya: ""Tunaikanlah amanah kepada siapa yang memberi kepercayaan kepada kamu, dan janganlah mengkhianati sesiapa yang mengkhianati kamu.""(Riwayat Abu Daud dan al-Baihaqi)

Merujuk kepada soalan yang diajukan, tuan hendaklah memaklumkan kepada penyumbang berkenaan lebihan wang sumbangan tersebut untuk meminta izin digunakan untuk program yang lain. Namun sekiranya tidak dapat diketahui penyumbang tersebut, maka bolehlah digunakan wang lebihan itu untuk program lain yang sama jenis program tanpa mengurangkan manfaatnya. Sebagai contoh, sekiranya sumbangan itu untuk program ilmu maka lebihan sumbangan tersebut hendaklah digunakan untuk majlis ilmu yang lain, maka ia tidak boleh digunakan untuk program sukan atau umpamanya. Ini bagi meraikan niat asal penyumbang. 

Pihak penganjur boleh mengambil peratusan tertentu dari wang sumbangan bagi tujuan perbelanjaan pengurusan atau menggunakan lebihan wang sumbangan sekiranya ada untuk digunakan dalam program lain yang sama manfaatnya dengan syarat menyatakan perkara tersebut secara jelas kepada penyumbang di peringkat awal.   

Secara kesimpulannya, setiap tabung yang dilancarkan adalah terikat dengan tujuan dan matlamatnya yang merupakan satu amanah yang akan dipertanggungjawabkan. 

والله أعلم بالصواب"
https://emusykil.muftiselangor.gov.my/index.php/site/jawapan?id=3038,"  Soalan

Assalamualaikum.

Sy ingin bertanya. Adik saya ingin meminjam wang dr saya utk modal perniagaan. Untuk maklumat adik saya berjaya mendapat tender kerajaan dan kekurangan modal utk projek tersebut. Beliau ingin meminjam wang dan menjanjikan wang akan dikembalikan dengan keuntungan 10% dr wang yg dipinjam. Maknanya klu sy bg pinjam rm10000 dia akan pulangkan kembali rm10000 itu bersama dengan keuntungan 10% iaitu rm1000. Rm10000+rm1000= rm11000.  Persoalannya.. adakah muamalah ini dibenarkan dlm islam atau diketegorikan sebagai riba.. mohon bantuan penjelasan dr pihak tuan. Atau ada cara lain yg boleh sy bantu adik saya ini. Yerima ksh atas perhatian tuan.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan tuan, Allah SWT berfirman dalam Surah al-Baqarah ayat 275:

وَأَحَلَّ ٱللَّهُ ٱلۡبَیۡعَ وَحَرَّمَ ٱلرِّبَوٰا

""Allah telah menghalalkan berjual-beli (berniaga) dan mengharamkan riba""

 Merujuk kepada penjelasan tuan, jelas bayaran tambahan yang dijanjikan oleh peminjam walaupun atas kerelaan peminjam sendiri adalah riba. Bagi menolong adik tuan, pilihan yang ada menurut syarak adalah:

Akad musyarakah: iaitu berkongsi modal di antara 2 orang atau lebih untuk membuat suatu projek atau perusahaan. Keuntungan dan kerugian ditanggung bersama berdasarkan nisbah peratusan modal masing-masing.
Akad mudharabah: iaitu melabur modal di dalam suatu projek atau perusahaan. Keuntungan berdasarkan persetujuan awal nisbah peratus keuntungan projek, sekiranya ada. Seandainya projek mengalami kerugian, maka pelabur akan menanggung kerugian tersebut.

Di dalam kedua-dua akad tersebut tidak boleh ada jaminan terhadap modal. Jika terdapat jaminan terhadap modal, maka akad tersebut adalah tidak sah.

والله أعلم بالصواب

 

 

 "
https://emusykil.muftiselangor.gov.my/index.php/site/jawapan?id=3039,"  Soalan

Assalamualaikum. Apa hukum jual beli emas 18K dan perak s925 secara online, untuk custom nama pada kalung, gelang dan cincin. ","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Untuk pengetahuan pihak tuan, terdapat beberapa riwayat hadis yang boleh dirujuk berkaitan syarat jual beli emas dan perak, antaranya adalah hadis yang diriwayatkan oleh 'Ubadah bin Samit RA, beliau mendengar Rasulullah SAW bersabda :

الذَّهَبُ بالذَّهَبِ، والْفِضَّةُ بالفِضَّةِ، والْبُرُّ بالبُرِّ، والشَّعِيرُ بالشَّعِيرِ، والتَّمْرُ بالتَّمْرِ، والْمِلْحُ بالمِلْحِ، مِثْلًا بمِثْلٍ، سَواءً بسَواءٍ، يَدًا بيَدٍ، فإذا اخْتَلَفَتْ هذِه الأصْنافُ، فَبِيعُوا كيفَ شِئْتُمْ، إذا كانَ يَدًا بيَدٍ

Maksudnya: ""Emas dengan emas, perak dengan perak, barli dengan barli, gandum dengan gandum, garam dengan garam, mestilah sama timbangannya dan jual beri tunai, maka jika jual beli dengan barang yang berbeza jenis maka juallah sepertimana yang kami mahu asalkan secara tunai.""(Riwayat Muslim)

Daripada  hadis di atas, dapat difahami bahawa jual beli emas dengan selain jenisnya seperti duit adalah dibolehkan dengan syarat ia berlaku secara tunai iaitu berlaku serah barang dan terima harga dalam majlis akad jual beli iaitu secara lani atau on the spot. Ini bermaksud, jika jual beli tersebut dibuat secara tangguh maka ia dikategorikan sebagai riba nasi’ah yang diharamkan.

Merujuk kepada persoalan yang diajukan, terdapat perincian di dalam bentuk penjualan emas dan perak secara atas talian online.

Jual beli fizikal emas dan perak yang mana ia memerlukan penghantaran fizikal emas tersebut daripada penjual kepada pembeli. Bagi memenuhi syarat serahan secara lani atau on the spot, apabila fizikal emas tersebut telah diterima oleh pembeli, dan penjual telah menerima bayaran, barulah dilakukan akad jual beli. Penyerahan ini adalah secara hakiki atau sebenar.
Jual beli produk emas yang ditawarkan oleh beberapa institusi perbankan, yang menjadikan  penyerahan melalui catatan di dalam akaun boleh dianggap sebagai satu bentuk penyerahan secara tunai atau lani adalah sah dan diterima. Penyerahan cara ini dianggap sebagai penyerahan secara hukmi.

Pernyataan ini berdasarkan kepada  keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia  (MKI) Kali Ke-96 yang bersidang pada 13-15 Oktober 2011 yang antara lain  membincangkan mengenai Parameter Pelaburan Emas, dan telah membuat keputusan, antaranya adalah:

“Penyerahan barang belian (emas) hendaklah berlaku secara penyerahan hakiki ataupun kaedah muktabar yang boleh menggantikan penyerahan hakiki. Penyerahan barang belian yang muktabar akan membawa kesan sama seperti penyerahan hakiki, iaitu:

Berpindah dhaman (tanggungjawab jaminan) daripada penjual kepada pembeli.
Kemampuan pembeli untuk mendapatkan barang beliannya pada bila-bila masa tanpa ada halangan.”

Majlis Majma’ al-Fiqh al-Islami bagi Rabitah al-Alam al-Islami kali ke-11 yang bersidang di Makkah pada tahun 19-26 Februari 1989H juga telah membincangkan isu taqabudh hakiki dan hukmi memutuskan bahawa dokumentasi transaksi dalam bentuk resit dan rekod akaun boleh diterima sebagai salah satu bentuk taqabudh yang sah dan diterima dalam Islam.

Justeru itu, apabila emas tersebut sudah didepositkan ke dalam akaun pembeli dan direkodkan di dalam sistem dan resit, yang mana pembeli boleh pada bila-bila masa, mengeluarkan fizikal emas tersebut dengan kuantiti berdasarkan dalam majlis akad atau kontrak secara atas talian (online), maka penyerahan sudah dianggap sempurna. Maka sah akad jual beli emas secara atas talian jika meraikan syarat ini.

Walau bagaimanapun, pemantauan yang ketat perlu dilakukan bagi memastikan segala syarat dan garis panduan yang telah ditetapkan dipatuhi sepenuhnya. Antaranya, memastikan kewujudan emas yang diurus niaga dan emas yang diurus niaga itu tidak dijual untuk kali yang kedua dan seterusnya.

والله أعلم بالصواب"
https://emusykil.muftiselangor.gov.my/index.php/site/jawapan?id=3042,"  Soalan

Assalamualaikum Ustaz.

Saya mempunyai masalah mengenai pembayaran balik kepada pembeli.

Arwah bapa saya menjual tanah kepada seorang pembeli dan pembeli bersetuju dengan harga tersebut. Proses jual beli ini ada dokumen perjanjiannya. Pembeli telah membayar sebanyak 10% dahulu dan bakinya akan dibayar penuh selepas pinjaman bank diluluskan. Tapi malangnya, pinjaman tidak diluluskan. Pembeli merayu untuk memulangkan kembali 10% bayaran yang telah dibuat walaupaun dokumen perjanjian telah terbatal kerana pembeli gagal membuat pembayaran penuh. Dokumen perjanjian tidak menyatakan bayaran dikembalikan sekiranya pinjaman tidak lulus.

Atas desakan dan rayuan pembeli, arwah bapa saya bersetuju untuk membayar kembali 10% walaupun peguam menjelaskan tidak perlu bayaran balik dibuat kerana tidada dalam dokumen perjanjian. Arwah saya hanya dapat membayar balik 2% daripada bayaran 10% tu. 

Setelah arwah bapa saya meninggal, pembeli menuntut pembayaran balik selebihnya itu kepada waris. Sebelum meninggal, arwah bapa saya ada berpesan tiada lagi bayaran balik kepada pembeli tersebut. .Daripada pesanan ini, waris beranggapan bayaran balik semasa arwah hidup dan bebanan ini tidak ditanggung oleh waris.

1. Adakah waris perlu membuat bayaran balik dan adakah ini dianggap sebagai hutang?

 

Harap pihak ustaz dapat memberi penjelasan.. Sekian terima kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

ِAllah SWT berfirman di dalam surah Al-Maidah: 1:

يَاأَيُّهَا الَّذِينَ آمَنُوا أَوْفُوا بِالْعُقُودِ

Bermaksud: ""Wahai orang-orang yang beriman, penuhi serta sempurnakanlah perjanjian-perjanjian"".

Hadis yang diriwayatkan oleh Anas bin Malik RA, Rasulullah SAW bersabda:

 لا إيمانَ لِمَن لا أمانةَ له، ولا دِينَ لِمَن لا عهدَ له

Maksudnya: “Tidak ada iman yang sempurna bagi orang yang tidak memiliki sifat amanah, dan tidak ada agama yang sempurna bagi orang yang tidak menepati janji” (Riwayat Ahmad)

Begitu juga hadis riwayat Abu Hurairah RA bahawa Rasulullah SAW bersabda:

«الْمُسْلِمُونَ عَلَى شُرُوطِهِمْ»

Maksudnya: ""orang Islam terikat dengan syarat-syarat sesama mereka"" (Riwayat Abu Daud)

Berdasarkan kepada ayat al-Quran serta hadis di atas, adalah menjadi tanggungjawab orang Islam yang beriman untuk mematuhi sebarang syarat yang terdapat di dalam sebarang perjanjian yang mereka  telah persetujui atau tandatangani.

Untuk pengetahuan tuan, bayaran 10% deposit bagi sesuatu belian dinamakan sebagai urbun. Ia merupakan sebahagian dari harga barang yang hendak dibeli. Ia diberikan sebagai penguat tanda setuju untuk membeli barang tersebut. Untuk melengkapkan pembelian, pembeli perlu membayar baki harga jualan iaitu sebanyak 90% lagi. Sekiranya pembeli membatalkan pembelian tersebut, maka wang deposit atau urbun tersebut menjadi milik penjual di atas kerugian yang dialami akibat pembatalan tersebut yang mana penjual telah menahan barang tersebut dari dijual kepada orang lain.  

Ulama’ berbeza pendapat di dalam hukum jual beli secara urbun:

Pendapat Jumhur Ulama’ mazhab Hanafi, Syafie dan Maliki mengatakan jual beli secara urbun adalah tidak sah. Ini bermakna penjual tidak berhak terhadap wang deposit atau urbun tersebut.
Pendapat mazhab Hanbali mengatakan jual beli secara urbun adalah sah dengan meletakkan syarat masa tertentu tempoh pembayaran. Ini bermakna, sekiranya pembeli membatalkan pembelian tersebut maka wang deposit atau urbun tersebut menjadi milik yang sah penjual.

Memandangkan kepada keadaan masyarakat Islam masa kini, jual beli secara urbun telah menjadi suatu keperluan dan ‘uruf semasa sebagai satu tanda kesungguhan dan bagi mengelakkan dari sebarang kerugian kepada pihak-pihak yang bertransaksi. Pandangan mazhab Hanbali ini telah diterima pakai sebagai pandangan yang rajih sebagai mana yang terdapat di dalam Keputusan Majlis Penasihat Syariah, Suruhanjaya Sekuriti Malaysia. Pendapat yang sama turut dikeluarkan oleh Jabatan Mufti Wilayah Persekutuan. Ramai Ulama’ kontemporari antarabangsa yang telah menyatakan pandangan yang sama antaranya Dr. Wahbah al-Zuhayli dalam buku beliau Al-Fiqh Al-Islami wa Adillatuhu.

Merujuk kepada soalan yang diajukan, pihak peguam ayah tuan telah memberikan nasihat yang wajar, iaitu tidak perlu memulangkan semula wang deposit 10% tersebut. Ini adalah kerana ia  telah menjadi milik ayah tuan yang sah dari segi syarak dan undang-undang. Lebih-lebih lagi sekiranya wang tersebut telah dibelanjakan. Ini berdasarkan kepada kenyataan bahawa ayah tuan hanya dapat menyerahkan sebahagian kecil sahaja wang deposit tersebut selepas dipujuk dan didesak berbuat demikian.

Perlu diingat bahawa, wang deposit tersebut telah menjadi milik yang sah kepada ayah. Persetujuan ayah untuk menyerahkan semula wang tersebut adalah atas budi bicara dan ihsan ayah tuan. Kegagalan ayah untuk menyerahkan wang deposit tersebut tidak dianggap sebagai hutang ayah kepada pembeli yang membatalkan pembelian tersebut walaupun bukan disebabkan kehendaknya, iaitu kegagalan mendapatkan kelulusan pinjaman dari pihak bank. Oleh yang sedemikian, ahi waris adalah tidak dipertanggungjawabkan untuk memulangkan wang deposit tersebut bagi pihak bapa kepada pembeli kerana ia bukanlah hutang wang wajib dilunaskan.

والله أعلم بالصواب

 

 

 "
https://emusykil.muftiselangor.gov.my/index.php/site/jawapan?id=3059,"  Soalan

Assalam tuan,

Sy ingin bertanya mengenai permainan di shopee...kebanyakannya melibatkan cabutan bertuah/luck contoh spin wheel and win, shopee shake, dan sebaginya..ada yang berbayar(guna matawang shopee coins) dan ada yang percuma...sy hanya menyertai permainan yang percuma sahaja iaitu tidak melibatkan pembayaran(untuk mengelakkan ada unsur judi kerana tidak pasti jumlah hadiah) Jadi adakah benar pendapat sy itu? Hadiah bermain permainan itu adalah dalam bentuk voucher atau shopee coins yang boleh digunakan untuk membeli barang. Adakah hukum hadiah itu? Dibolehkan bagi permainan yang percuma itu? 

satu lagi soalan, adakah dengan menyertai permainan percuma itu, sy secara tidak langsung berjudi sama dengan orang yang membayar untuk menyertai cabutan bertuah itu walaupun sy tidak ikut sama membayar? Untuk makluman tuan, shopee memberi peluang bermain percuma hanya sekali/dua dan selebihnya perlu dibayar dengan shopee coins. (Sy hanya bermain setakat percuma sahaja untuk elakkan sy berjudi(mengikut pemahaman sy). 
 

harap pihak tuan dapat membantu saya merungkai permasalahan ini. Terima kasih

 



 


 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Kami mulakan persoalan ini dengan firman Allah SWT dalam surah al-Maidah ayat 90:

یَـٰۤأَیُّهَا ٱلَّذِینَ ءَامَنُوۤا۟ إِنَّمَا ٱلۡخَمۡرُ وَٱلۡمَیۡسِرُ وَٱلۡأَنصَابُ وَٱلۡأَزۡلَـٰمُ رِجۡسࣱ مِّنۡ عَمَلِ ٱلشَّیۡطَـٰنِ فَٱجۡتَنِبُوهُ لَعَلَّكُمۡ تُفۡلِحُونَ

Maksudnya: Wahai orang-orang yang beriman!  sesungguhnya meminum arak,perjudian, pemujaan berhala dan mengundi nasib dengan batang-batang anak panah, adalah (semuanya) kotor (keji) daripada perbuatan syaitan. Oleh itu, hendaklah kamu menjauhinya supaya kamu tergolong dalam kalangan orang-orang yang berjaya.

Secara umum permainan atau cabutan bertuah, cuba nasib adalah diharuskan sekiranya tidak melibatkan sebarang pembayaran untuk menyertai permainan tersebut dan apa-apa yang diperolehi dari cabutan tersebut harus untuk diambil sekiranya ia tidak menyalahi syarak. Ia mengambil hukum hadiah yang diharuskan dari segi syarak. Di samping itu, permainan tersebut hendaklah sesuatu yang tidak mendatangkan fitnah kepada agama Islam mahupun diri pemain itu sendiri.

Merujuk kepada soalan yang diajukan, iaitu mengenai permainan yang disediakan di laman Shopee, pihak Shopee akan memberi beberapa coin secara percuma kepada pelanggan, dan dengan coin percuma itu pelanggan boleh menyertai permainan tersebut.

Dari sudut syarak, coin yang ditawarkan di laman Shopee merupakan sesuatu yang bernilai memandangkan ia boleh digunakan untuk membuat pembayaran pos atau membeli barangan. Oleh kerana itu, coin tersebut boleh dianggap sebagai mal atau harta, dan ia mutaqawwim iaitu suatu yang sah dari sudut syarak. Hanya sanya, coin tersebut merupakan suatu harta atau aset berbentuk digital. Pelanggan juga kemudiannya boleh mendapatkan coin yang lain sama ada melalui bonus pembelian barang atau membelinya dengan wang.

Manakala coin yang pelanggan terima secara percuma oleh pihak Shopee khas untuk membolehkan pelanggan bermain dengan permainan yang mengandungi unsur perjudian maka ia adalah suatu yang tidak diharuskan di dalam Islam. Ini adalah kerana dengan menerima coin tersebut merupakan suatu pengiktirafan kepada permainan yang berunsurkan perjudian. Ia juga boleh dianggap sebagai bersubahat atau membantu di dalam perkara kemaksiatan dan dosa. Ini bertepatan dengan firman Allah SWT di dalam surah Al-Maidah: 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Bermaksud: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan/permusuhan.

Pemberian coin secara percuma untuk bermain permainan tersebut dilihat sebagai umpan kepada pelanggan untuk terjebak di dalam permainan perjudian.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3064,"  Soalan

Assalamualaikum,

Beberapa tahun lepas sy ada download applikasi 30 juzuk Al Quran ke dlm hp sy secara percuma. Salah ke kalau sy share app. ini dgn suami kerana kalau nak download baru, bayaran akan dikenakan.

Terima kasih. ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Terlebih dahulu hendaklah dipastikan versi lama dan baharu mempunyai kelainannya tersendiri sehingga dikenakan bayaran untuk memuat turun. Kebiasaannya pihak pengendali aplikasi telah menambah beberapa perubahan terhadap versi asal yang percuma dan untuk memuat turun versi baru ini maka dikenakan bayaran. Sekiranya versinya sama, ia boleh dikongsi melainkan ada  penyataan (disclaimer) syarikat ia tidak boleh dikongsi sama sekali. Di pasaran terbuka sekarang banyak apps yang percuma untuk dilayari dan ini lebih menjauhkan dari syubhah dan ragu-ragu berkaitan penggunaannya. Salah satunya adalah aplikasi yang dibangunkan oleh pihak JAKIM. 

Hadis yang diriwayatkan oleh Nu'man bin Basyir, Rasulullah SAW bersabda

الحلالُ بيِّنٌ والحرامُ بيِّنٌ وبينَ ذلِكَ أمورٌ مشتبِهاتٌ لاَ يدرى كثيرٌ منَ النّاسِ أمنَ الحلالِ هيَ أم منَ الحرامِ فمن ترَكَها استبراءً لدينِهِ وعرضِهِ

Maksudnya: Sesungguhnya yang halal itu jelas dan yang haram itu jelas. Di antara keduanya terdapat perkara-perkara yang syubhah (samar-samar) yang tidak diketahui oleh orang banyak. Maka siapa yang takut terhadap syubhah bererti dia telah menyelamatkan agamanya dan kehormatannya. Dan siapa yang terjerumus dalam perkara syubhah, maka akan terjerumus dalam perkara yang diharamkan. (Riwayat al-Bukhari)

والله أعلم بالصواب

Sekian terima kasih

 "
https://emusykil.muftiselangor.gov.my/index.php/site/jawapan?id=3067,"  Soalan

Assalamualaikum,

Apakah hukum bekerja di syarikat forex trading antarabangsa, tetapi dalam unit HR dan IT. Adakah haram hasil gaji kami? Secara detailnya syarikat Exness Malaysia.

Saya dah beberapa hari tak dapat tidur fikirkan masalah ini. Buat masa sekarang dengan PKP, saya tak tahu samada wajar atau tak untuk berhenti kerja. 

Terima kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan puan, forex iaitu singkatan kepada Foreign Exchange yang bererti pertukaran matawang asing. Jika syarikat tersebut memenuhi syarat-syarat urusniaga Bai' al-Sarf (kontrak jualbeli matawang) antaranya dibayar secara tunai, bukan hutang dan tidak boleh berlaku sebarang penundaan dalam proses serah dan terima wang berkenaan. Maka, bekerja di syarikat tersebut adalah harus dan gaji yang diperolehi adalah halal.

Namun, jika syarikat tersebut menjalankan urusniaga Bai' al-Sarf dengan tidak memenuhi syarat-syarat yang dinyatakan, maka syarikat tersebut terlibat dalam menjalankan perniagaan yang diharamkan iaitu riba. Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012 telah membincangkan Hukum Perdagangan Pertukaran Matawang Asing oleh Individu Secara Lani (Individual Spot forex) Melalui Platfom Elektronik. Muzakarah telah membuat keputusan seperti berikut: Setelah mendengar taklimat dan penjelasan pakar daripada Akademi Penyelidikan Syariah Antarabangsa Dalam Kewangan Islam (ISRA) serta meneliti keterangan, hujah-hujah dan pandangan yang dikemukakan, Muzakarah menegaskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik adalah melibatkan item ribawi (iatu mata wang) dan dari sudut fiqhiyyah ia tertakluk di bawah hukum Bay al-Sarf yang perlu dipatuhi syarat-syarat umum jual beli dan syarat-syarat khusus bagi Bay al-Sarf.

Terlibat secara langsung dengan syarikat tersebut adalah haram. Bekerja di bahagian HR atau IT di syarikat tersebut akan menyebabkan seseorang individu itu terjerumus ke dalam perkara syubhah. Bersubahat atau bekerjasama dalam usaha menjalankan urusniaga yang tidak halal adalah dilarang kerana ia termasuk dalam perbuatan tolong menolong dalam kemungkaran. Ini berdasarkan firman Allah SWT dalam surah al-Maidah ayat 2 :

وَتَعَاوَنُواْ عَلَى الْبِرِّ وَالتَّقْوَى وَلاَ تَعَاوَنُواْ عَلَى الإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Walaubagaimanapun, pada ketika ini berlakunya wabak pandemik covid-19, ramai kehilangan pekerjaan dan sumber pendapatan serta sukar mencari pekerjaan baharu. Maka boleh bekerja di situ sementara mendapat pekerjaan yang lain.

Kesimpulannya, bekerja dengan syarikat yang terlibat dengan riba adalah dibenarkan bekerja dalam bidang itu hanya jika didapati betul-betul sukar untuk mencari kerja yang halal untuk mencari rezeki. Paling baik adalah berusaha untuk meninggalkan pekerjaan ini pada ketika menemui kerja atau tempat kerja yang lebih sesuai dan diyakini. Yakinlah, rezeki adalah dari Allah dan Dia tidak akan menyempitkan rezeki hambaNya dan sentiasa mempermudahkan Jalan bagi kita yang mencari kebaikan.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=3068,"  Soalan

Assalamualaikum Tuan/Puan,

 

Majikan saya memberikan benefit kepada pekerja , iaitu insurans konvensional. Insurans tersebut merupakan jenis insurans group term life , insurans hospital dan pembedahan, dan insurans kemalangan peribadi.

Saya tidak menyumbang apa-apa kepada insurans tersebut. Majikan saya merupakan pemegang polisi.

Soalan saya, 

1) Apakah hukum jika keluarga saya dapat wang pampasan jika berlaku kematian saya? Saya diarahkan oleh majikan untuk menulis nama-nama penerima wang pampasan dan peratus wang pampasan sekiranya berlaku kematian saya.

2) Apakah hukum jika saya menggunakan medikal kad yang diberikan oleh majikan?

3) Jika medikal kad digunakan untuk suami dan anak-anak, saya perlu membayar kepada pihak hospital terlebih dahulu kemudian saya perlu klaim insurans. Apakah hukum saya klaim insurans dan gunakan wang tersebut?

 

Terima kasih.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Insurans konvensional adalah haram kerana mengandungi tiga elemen iaitu riba, gharar (ketidak-tentuan) dan maisir (judi). Oleh itu haram hukumnya terlibat dengan urusniaga dengan insurans konvensional, ini termasuklah kepada mereka yang mempromosikan.

1. Dalam situasi majikan mencarum untuk pekerja insurans konvensional terdapat sekurang-kurang dua situasi : 

      Situasi 1. Jika pekerja hanya berniat untuk bekerja dan mengambil upah/gaji atas kerja-kerjanya tanpa niat untuk mengambil manfaat dari insuran konvensional tersebut maka ianya harus diambil.

      Situasi 2. Jika pekerja memang dari mula bekerja ingin mengambil manfaat daripada insurans konvensional tersebut maka haram hukumnya mengambil manfaat daripada insuran tersebut.

2. Bagi isu kad perubatan konvensional yang disediakn oleh syarikat juga sekurang-kurangnya terdapat dua situasi:

      Situasi 1. Syarikat mensyaratkan pekerjanya untuk mengambil pelan perlindungan daripada syarikat insurans tertentu dan bayaran premium kepada syarikat tersebut akan dipotong daripada gaji bulanan pekerja tersebut. Dalam keadaan ini, pekerja itu sendiri mengeluarkan duitnya untuk membayar premium tersebut. Maka sebagai seorang muslim wajib ke atas dirinya mengambil pelan perlindungan yang berasaskan Islam. Sekiranya dia mengambil pelan perlindungan konvensional maka perbuatan tersebut adalah haram dan berdosa.

    Situasi 2. Syarikat menyediakan insentif pelan perlindungan bagi menjaga kebajikan pekerjanya, bayaran premium kepada syarikat insurans ditanggung sepenuhnya oleh pihak syarikat. Oleh itu, apabila pekerja diterima masuk untuk bekerja di syarikat tersebut maka secara automatik dia layak untuk menggunakan insentif kebajikan yang disediakan pihak syarikat tersebut. Dalam keadaan ini pekerja tidak menanggung kesalahan atau dosa yang dilakukan pihak syarikat, dan perkerja diharuskan untuk mengambil manfaat tersebut.

3. Menggunakan wang sendiri terlebih dahulu kemudian membuat tuntutan ke atas belanja perubatan tersebut adalah diharuskan berdasasrkan jawapan di atas.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3070,"  Soalan

Assalam Ustaz, saya bertanya bagi pihak suami berkenaan harta pusaka. Isteri pertama suami saya meninggal pada tahun 2006. Saya bwrkahwin dengan suami 2009. Harta arwah ada sepasang subang, rantai tgn dan rantai. Duit kwsp tak sampai rm 2k dan duit simpanan tak sampai rm 2k.

Harga emas waktu 2006 rm76g waktu itu. Arwah ada waris anak 2 lelaki dan 1 perempuan dan ibu. Anak waktu itu berumur 12, 10 dan 7thn.

Suami waktu itu jahil, guna pakai duit itu untuk perbelanjaan anak. Tidak beri pada ibu. Barang emas pula pada 2015  masuk pajak. Duit guna untuk perbelanjaan telah maklum pada anak2 sahaja. Ibu tidak tahu langsung. Barang sampai sekarang masih dalam pajak.

Soalan. Bagaimana  suami nak beri duit faraid 1/6 kepada ibu arwah. Kerana barang masih dalam pajak, tidak mampu untuk keluarkan. Dan juga duit simpanan arwah yang sudah di pakai?

Mohon pencerahan daripada ustaz. ","Jawapan  

وعليكم السلام ورحمة الله وبركاته     
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Merujuk kepada soalan yang diajukan, setiap harta yang ditinggalkan perlu dibahagikan secara faraid. Sepatutnya simpanan duit KWSP dan barang kemas yang ditinggalkan oleh arwah hendaklah dibahagikan mengikut hukum faraid. Terdapat beberapa perkara yang perlu diambil perhatian dalam pembahagian ini, iaitu;

a) Bahagian Faraid

Ibu : 1/6

Suami : 1/4

Anak : Asobah (mendapat baki dengan nisbah lelaki perempuan 2:1)

Barang kemas yang ditinggalkan perlu dinilaikan terlebih dahulu atau dijual kemudian dibahagi hasilnya mengikut faraid.

b) Seorang Suami boleh menggunakan wang tunai yang ditinggalkan untuk perbelanjaan anak dari bahagian anak dan bahagiannya sendiri menurut faraid. Adapun bahagian ibu, maka wajib diberitahu nilai sebenar yang berhak diterima dan meminta izin atau halal daripadanya terlebih dahulu. Jika ibu tidak mengizinkan, maka wajib membayar kepadanya mengikut bahagian faraidnya. Jika wang telah digunakan, maka wajib digantikan dengan wang lain dengan nilai yang sama.

c) Barang kemas yang dipajak perlu dinilai semula mengikut harga semasa dan mengenalpasti bahagian ibu. Setelah mendapat kadar serta nilai sebenar, maka perlu memberitahunya kepada  ibu. Wajib membayar kepada ibu kadar tersebut dengan menggunakan wang sekiranya ibu tidak menghalalkannya.

والله أعلم بالصواب

Sekalian terima kasih"
https://emusykil.muftiselangor.gov.my/index.php/site/jawapan?id=3074,"  Soalan

Assalamualaikum tuan/ puan.

Saya ada persoalan berkenaan maslahah faraid. Ibu saya pernah menghadiahkan sebuah dapur dan sebuah kabinet kepada arwah nenek saya dimana peralatan itu berharga RM2000 lebih kurang 20tahun yang lalu. Setelah nenek saya meninggal dunia, dapur itu telah dikembalikan kepada ibu saya oleh adik lelaki ibu saya dan kabinet diambil oleh adik lelaki ibu saya. Untuk pengetahuan pihak tuan/ puan, nenek saya telah meninggal dunia pada awal tahun 2000. Ibu saya mempunyai seorang saudara lelaki seibu sebapa dan 4 orang saudara perempuan seibu sebapa. 

1. Adakah perlu dapur ini di faraid kan? Ini kerana, baru-baru ini salah seorang dari adik ibu saya telah memberitahu bahawa dapur itu perlu di faraidkan. Untuk pengetahuan pihak tuan, adik beradik ibu saya yang lain menegaskan bahawa dapur itu tidak perlu di faraidkan dan bersepakat dapur itu dipulangkan semula kepada ibu saya. 

2. Jika ibu saya ingin membuat faraid dapur tersebut, adakah nilai yang perlu di faraid kan hendaklah mengikut nilai semasa barang atau perlu mengikut nilai barangan itu dibeli? Perlu susut nilai atau tidak.

3. Jika tidak keberatan, bolehkah pihak tuan/ puan memberikan pencerahan berkenaan faraid berkenaan harta pusaka barangan peribadi seperti perabot, pakaian, pinggan mangkuk dan alatan kelengkapan. Adakah wajib di faraid kan atau sekadar dibahagikan sesama waris atas persetujuan semua waris?

Penjelasan dari pihak tuan/ puan amatlah saya hargai dan saya dahulukan dengan jutaan terima kasih.

 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Untuk pengetahuan pihak tuan, semua harta atau benda yang dimiliki oleh si mati semasa hidup menjadi harta pusaka kepada pewarisnya yang masih ada. Ahli-ahli waris seperti ibu, ayah, isteri atau anak-anak si mati berhak mewarisi harta peninggalan si mati mengikut pembahagian yang telah ditetapkan.

Sekiranya barang tersebut mempunyai nilai dan berharga perlulah diisytiharkan kepada semua waris yang berhak untuk dinilai semula dan dijual. Hasil jualan tersebut hendaklah dibahagiakan secara faraid kepada semua ahli waris.

Namun, jika barang tersebut tidak mempunyai nilai seperti perkakas dapur, pinggan mangkuk, periuk dan lain-lain maka berbincanglah secara baik bersama ahli-ahli waris bagaimana cara pembahagian yang boleh dibuat dalam keadaan redha meredhai antara satu sama lain. Sekiranya tidak wujud kesepakaatan antara semua ahli waris maka barangan tersebut bolehlah djual dan hasil jualan tersebut dibahagikan secara faraid kepada semua ahli waris.

Faktor utama dalam pembahagian seperti ini adalah bertolak ansur dan ada sifat tanggungjawab dalam memastikan tidak ada unsur kepentingan peribadi dan tidak tamakkan diri sendiri sehingga semua perkara perlu diperincikan mengikut pembahagian secara faraid.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3075,"  Soalan

Assalamualaikum Ustaz, 

Setelah seorang Ibu meninggal Dunia, beliau meninggalkan sebuah rumah kepada anak anak nya seramai 7 orang yang semuanya sudah berkahwin. Beliau berpesan untuk tidak menjual rumah tersebut Dan jadikan rumah itu sebagai tempat berkumpul adik beradik. Buat masa ini, Salah seorang dari anak Lelaki tinggal disitu bersama keluarganya. Persoalannya adakah wajib untuk waris melaksanakan faraid keatas rumah itu. Sekiranya mereka cuma membiarkan harta itu tanpa pembahagian, adakah simati dihukum di Alam sana. Kesemua adik beradik sepakat untuk tidak menjual rumah itu. Baru Baru ini, Salah seorang anak Lelaki telah meninggal Dunia , meninggalkan 2 orang anak. Apakah Hak mereka?

 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, menghormati ibu adalah suatu yang dituntut. Pesanan ibu untuk tidak menjual rumah tersebut dan menjadikannya rumah pusaka untuk adik-beradik berkumpul adalah baik untuk diikuti. Tidak wajib untuk menfaraidkan rumah tersebut seandainya semua waris tanpa terkecuali setuju untuk tidak berbuat sedemikian dan ibu tidak akan dihukum kerana perkara tersebut.

Walau bagaimanapun, untuk melaksanakan pesanan tersebut, beberapa perkara perlu diputuskan oleh semua waris berhubung “bersetuju untuk tidak menjual rumah tersebut”, agar status rumah tersebut menjadi jelas. Terdapat beberapa keadaan yang boleh dan perlu diputuskan, dan kesan hukum atau status rumah tersebut berbeza mengikut pilihan yang dibuat.

1. Semua waris tanpa terkecuali bersetuju untuk menjadikan rumah tersebut sebagai wakaf kepada ahli keluarga mereka. Ini bermakna rumah tersebut boleh dimanfaatkan oleh sesiapa sahaja dari kalangan keluarga mereka yang memerlukan. Seandainya terdapat di antara waris (adik-beradik) meninggal dunia, waris si mati berhak untuk memanfaatkan rumah tersebut seperti waris yang lain tanpa difaraidkan.

2. Semua waris tanpa terkecuali bersetuju untuk berkongsi milik terhadap rumah tersebut tanpa mewakafkannya. Ini bermakna setiap waris berhak terhadap rumah tersebut. Semua waris boleh bersetuju untuk membenarkan sesiapa sahaja tinggal di rumah tersebut tanpa mengambil sebarang balasan/sewa atau sebaliknya. Apabila salah seorang dari waris (adil-beradik) meninggal dunia, maka waris (anak-anak) si mati berhak terhadap rumah tersebut berdasarkan bahagian yang si mati (bapa/ibu) berhak mendapatnya. Walaupun ketika hidup si mati tidak meminta hak sewaan itu, ini tidak bermakna hal tersebut akan berterusan terhadap waris si mati.

Walaupun pada asalnya para waris yang mewarisi rumah tersebut tidak mahu memfaraidkannya, namun bagi mengenal pasti kadar yang waris si mati berhak, maka wajiblah memfaraidkan rumah tersebut. Sesiapa yang tinggal di rumah tersebut dianggap sebagai penyewa terhadap bahagian yang bukan miliknya. Sebagai contoh, jika semua waris adalah lelaki, maka bahagian setiap dari mereka adalah 1/7. Diandaikan sewa semasa rumah tersebut adalah RM700 sebulan, maka sesiapa yang tinggal di rumah tersebut perlu membayar RM100 kepada setiap waris. Mereka berhak untuk meminta atau menghalalkannya. Namun bagi bahagian si mati, ia perlu diberikan kepada ahli waris si mati, lebih-lebih lagi sekiranya mereka masih di bawah umur. Tanazul mereka adalah tidak sah sehingga mereka dewasa.

3. Walaupun pada asalnya, memenuhi tuntutan pesanan ibu suatu yang baik untuk diikuti, namun ia bukanlah suatu kewajipan. Jika terdapat keadaan tertentu yang mendesak seperti berlaku perselisihan di antara waris dan sebagainya, maka rumah tersebut perlu dijual dan hasil jualan hendaklah dibahagikan berdasarkan bahagian masing-masing.

Setiap waris boleh menjual bahagianya kepada waris yang lain. Mana kala bagi bahagian anak yatim pula, pemegang amanah yang menjaga anak yatim tersebut tidak dibenarkan untuk menjual bahagian mereka melainkan sekiranya tiada sumber lain bagi nafkah mereka, atau bagi tujuan membayar hutang si mati. Sekiranya terdapat keperluan untuk menjual bahagian mereka, ia perlu dijual dengan harga semasa atau lebih tinggi.

والله اعلم بالصواب   
Sekian terima kasih"
https://emusykil.muftiselangor.gov.my/index.php/site/jawapan?id=3078,"  Soalan

Assalamualaikum waramatullahi wabarakatuh.

Untuk makluman, ibu bapa saya masih belum Islam. Saya ingin tahu sekiranya mereka meninggal dunia,

1) Harta mereka boleh tak saya terima / mewarisi ?

2) Boleh tak saya membayar duit pembelian keranda dan kos penghantaran mayat ?

3) Boleh tak saya membayar duit pembakaran mayat ? Agama mereka tidak perlu membakar, pilih membakar sebab kos lebih rendah.

Sekian, terima kasih.

Wassalammualaikum.

 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Islam adalah agama yang mempunyai prinsip yang tegas apatah lagi jika melibatkan diri dalam upacara agama lain. Walaupun pada hakikatnya penglibatan dalam konteks hubungan kekeluargaan, disebabkan berbezanya agama maka berbeza juga rutin kehidupan. Meskipun begitu, masih terdapat ruang-ruang yang dibenarkan untuk  terus menjalinkan hubungan yang baik dengan keluarga bukan Islam, terutama ketika berlaku kematian, seperti menziarahi ahli keluarga bukan Islam yang meninggal dunia, dan menghulurkan bantuan yang sewajarnya. Hal ini kerana salah satu bentuk interaksi yang harus diambil peluang adalah menonjolkan kerharmonian Islam walaupun berbeza agama, tetapi Islam masih lagi ada nilai tolenrasi beragama untuk melibatkan diri dalam upacara kematian keluarga bukan Islam. Namun haruslah tetap atas beberapa prinsip dalam Islam iaitu, tidak beritikad membenarkan agama berkenaan dan sekiranya majlis kematian orang bukan Islam terdapat upacara-upacara yang berkait rapat dengan amalan dan keagamaan yang perlu dihindari oleh orang Islam.

Dalam masa yang sama, Islam juga tidak nafikan bahawa setiap manusia ingin melakukan yang terbaik untuk ahli keluarga mereka, terutama apabila berlaku kematian. Ini kerana kematian merupakan perpisahan yang abadi antara orang yang hidup dengan orang yang mati. Sebagai tanda penghormatan terakhir kepada si mati adalah menguruskan kematianya sebaik mungkin. Meskipun begitu, bagi kita, walaupun kasih terhadap keluarga bukan Islam sentiasa ada, namun perbezaan anutan agama menyebabkan kita mempunyai batasan, ketika menguruskan upacara pengebumian jenazah ahli keluarga yang bukan Islam.

Merujuk kepada persoalan tuan, menurut mazhab Shafie, perwarisan harta daripada orang bukan Islam kepada waris yang Islam adalah tidak dibenarkan. Sepertimana Sabda Nabi SAW,  daripada Usamah bin Zaid R.A :

لاَ يَرِثُ المُسْلِمُ الكَافِرَ وَلاَ الكَافِرُ المُسْلِمَ

Maksudnya: Tidak mewarisi seorang Muslim daripada seorang kafir dan tidak mewarisi seorang kafir daripada seorang Muslim. (Riwayat al-Bukhari)

Namun, harta tersebut boleh dimiliki dengan cara dihadiahkan sebagai pemberian (hibah) atau wasiat oleh ibu bapa yang belum beragama Islam, maka dibenarkan memiliki harta pusaka tersebut.

Seterusnya, tidak salah membayar duit pembelian keranda dan kos penghantaran mayat bukan Islam, lebih-lebih lagi kematian itu melibatkan ahli keluarga terdekat (ibu bapa). Bahkan hukumnya harus, hal ini kerana, Islam amat menitikberatkan hubungan yang harmoni sesama manusia walaupun berlainan agama dan bangsa. Sebagaimana firman Allah SWT dalam Surah al-Mumtahinah, ayat 8:

لَا يَنْهَاكُمُ اللَّهُ عَنِ الَّذِينَ لَمْ يُقَاتِلُوكُمْ فِي الدِّينِ وَلَمْ يُخْرِجُوكُمْ مِنْ دِيَارِكُمْ أَنْ تَبَرُّوهُمْ وَتُقْسِطُوا إِلَيْهِمْ ۚ إِنَّ اللَّهَ يُحِبُّ الْمُقْسِطِينَ

Maksudnya : Allah tidak melarang kamu untuk berbuat baik dan berlaku adil terhadap orang-orang yang tiada memerangimu karana agama dan tidak (pula) mengusir kamu dari negerimu. Sesungguhnya Allah menyukai orang-orang yang berlaku adil.

Manakala membayarkan kos pembakaran mayat adalah tidak dibenarkan menurut syarak. Ini adalah kerana Islam melarang umatnya dari berbuat sesuatu yang boleh memudharatkan mayat, walaupun mayat tersebut bukan beragama Islam. Inikan pula membakarnya. Ini berdasarkan kepada hadis yang diriwayatkan oleh Saidatina Aisyah RA bahawa Rasulullah SAW bersabda:

كَسْرُ عَظْمِ الْمَيِّتِ كَكَسْرِهِ حَيًّا 

Bermaksud: Mematahkan tulang mayat, sama seperti dengan mematahkan tulangnya ketika ia masih hidup. (Riwayat Abu Daud)

والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=3079,"  Soalan

ASSALAMUALAIKUM, SAYA TELAH DIBERI TANGGUNGJAWAB OLEH MAJIKAN UNTUK MENCARI TIGA SEBUTHARGA UNTUK PEMBELIAN STOK, SAYA TELAH MENCARI NAMUN TIDAK BERJAYA KERANA STOK TERSEBUT ADALAH TERHAD DI TEMPAT SAYA. ADA SYARIKAT YANG MENYEDIAKAN SEBUTHARGA TERLALU MAHAL(SYARIKAT TIDAK CUKUP BAJET)  DAN ADA JUGA YANG TIDAK MEMBERI RESPON UNTUK PENYEDIAAN SEBUTHARGA. MASA SEMAKIN SINGKAT UNTUK SAYA UNTUK MEMBUAT PEROLEHAN STOK TERSEBUT(MESTI SIAP TAHUN SEMASA) KERANA BEKALAN STOK TERSEBUT MENGAMBIL MASA TERLALU LAMA. OLEH ITU SAYA TELAH MEMINTA KAWAN SAYA SENDIRI(ADA SYARIKAT SENDIRI) UNTUK MENYEDIAKAN SEBUTHARGA, UNTUK MEMPERCEPATKAN PEROLEHAN INI. APA PANDANGAN TUAN MENGENAI PERKARA INI?

UNTUK PERTANYAAN KEDUA, SAMBUNGAN SITUASI DARIPADA PERENGGAN DI ATAS, KAWAN SAYA INGIN MEMBERI DUIT KEUNTUNGAN HASIL DIA MARK UP HARGA STOK TERSEBUT. NAMUN SAYA TELAH MENOLAK KERANA SAYA TAHU IA ADALAH HARAM. TETAPI DIA MEMAKSA UNTUK MENERIMA DUIT TERSEBUT. JIKA SAYA MENERIMA DUIT TERSEBUT DAN DISEDEKAHKAN SEMUANYA KE MASJID ATAU AMAN PALESTINE..ADAKAH DIBOLEHKAN? MOHON PANDANGAN TUAN. TERIMA KASIH. ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Berkaitan mencari 3 sebutharga dari syarikat yang berbeza, tiada halangan untuk mengambil sebutharga yang tiggi sebagai salah satu perbandingan harga dan bagi mencukupi keperluan mendapatkan 3 sebutharga tersebut. Begitu juga tiada halangan meminta kawan menyediakan sebutharga seandainya dia benar-benar berkelayakan untuk menyediakan sebutharga.  

Berkaitan perbuatan menaikkan harga atau mark up tanpa persetujuan dari pihak syarikat, kami mulakan dengan firman Allah SWT dalam Surah al-Baqarah ayat 188:

وَلَا تَأْكُلُوا أَمْوَالَكُمْ بَيْنَكُمْ بِالْبَاطِلِ وَتُدْلُوا بِهَا إِلَى الْحُكَّامِ لِتَأْكُلُوا فَرِيقًا مِنْ أَمْوَالِ النَّاسِ بِالْإِثْمِ وَأَنْتُمْ تَعْلَمُونَ

Maksudnya: Dan janganlah kamu makan (atau mengambil) harta (orang-orang lain) di antara kamu dengan jalan yang salah, dan jangan pula kamu menghulurkan harta kamu (memberi rasuah) kepada hakim-hakim kerana hendak memakan (atau mengambil) sebahagian dari harta manusia dengan (berbuat) dosa, padahal kamu mengetahui (salahnya).

Perbuatan yang dilakukan oleh tuan itu dikira menipu dan merupakan salah satu cara mengambil harta dengan cara yang salah sebagaimana yang dinyatakan oleh ayat di atas. Adalah jelas perbuatan mark up harga dari kawan tuan pastinya memberi gambaran telah berlaku manipulasi harga sehingga merugikan pihak syarikat tuan. Sepatutnya tuan merancang perolehan ini dengan baik sebagaimana peraturan sedia ada. 

Perbuatan tersebut dianggap sebagai suatu pengkhianatan kepada pihak syarikat yang telah memberi amanah pekerjaan kepada kita. Mengkhianati amanah yang diberikan merupakan salah satu dari tanda-tanda munafiq sebagai mana yang diriwayatkan oleh Abu Hurairah RA bahawa Rasullullah SAW bersabda:

آيَةُ المُنَافِقِ ثَلاَثٌ: إِذَا حَدَّثَ كَذَبَ، وَإِذَا وَعَدَ أَخْلَفَ، وَإِذَا اؤْتُمِنَ خَانَ

Bermaksud: Tanda orang munafik itu ada tiga: jika berbicara dia berdusta, dan jika berjanji dia tidak menepati, dan jika diberi amanah dia khianati.

Berkaitan menerima wang daripada sahabat tuan hasil mark up harga tersebut diangap sebagai bersubahat di dalam perkara kemungkaran dan dosa sebagaimana firman Allah SWT di dalam surah Maidah: 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Bermaksud: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Perbuatan tersebut adalah suatu kesalahan yang boleh membawa kepada gejala rasuah dan hendaklah dihentikan. Tuan perlu menolak pemberian wang tersebut walaupun dipaksa. Pulangkan semula wang tersebut kepada kawan tuan jika telah menerimanya. Wang yang diterima dari hasil mark up tersebut adalah milik syarikat. Ia perlu diserahkan kepada syarikat atau meminta keizinan untuk mengambilnya. Tindakan memberi wang tersebut kepada masjid sebagai sedekah dianggap menggunakan wang orang lain tanpa izin.

والله أعلم بالصواب

Sekian terima kasih"
https://emusykil.muftiselangor.gov.my/index.php/site/jawapan?id=3082,"  Soalan

Menipu ata berhutang duit org kafir..dah taubat nk byr balek tp xtau kt mana..kalo sedekah duit tu mcm mna? Sbb org kafir xdpt pum pahala sedekah tu ","Jawapan  

وعليكم السلام ورحمة الله وبركاته

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Hutang merupakan satu bentuk perjanjian antara pemiutang dan penghutang, yang telah diperintahkan oleh Allah SWT agar dipatuhi dan dipenuhi. Firman Allah SWT dalam Surah al-Ma’idah ayat 1 :

يَا أَيُّهَا الَّذِينَ آمَنُوا أَوْفُوا بِالْعُقُودِ

Maksudnya: Wahai orang-orang yang beriman, penuhi serta sempurnakanlah perjanjian-perjanjian.

Sighah (lafaz) perintah dalam ayat ini agar memenuhi setiap perjanjian yang dibuat adalah berbentuk mutlaq dan umum, mencakupi perjanjian sesama Islam atau dengan bukan Islam. Mematuhi perjanjian juga merupakan antara sifat seorang mu’min yang sejati, firman Allah SWT dalam Surah al-Mu’minin ayat 8 :

وَالَّذِينَ هُمْ لِأَمَانَاتِهِمْ وَعَهْدِهِمْ رَاعُونَ

Maksudnya: (Orang mu’min itu ialah) yang menunaikan amanah dan perjanjian mereka.

Selain itu terdapat banyak hadis yang memberi ancaman terhadap sesiapa yang tidak membayar hutang, antaranya ialah :

1. Hadis daripada Abu Hurairah RA bahawa Rasulullah SAW bersabda :

نفسُ المؤمنِ مُعلَّقةٌ بدَيْنِه حتَّى يُقضَى دَيْنُه

Maksudnya: Jiwa seorang mukmin tergantung dengan hutangnya sehingga dia melunaskannya. (Riwayat At-Tirmidzi)

2. Orang yang berniat untuk tidak mahu melunaskan hutang akan dihukum sebagai pencuri. Hadis daripada Suhaib bin Sinan ar-Rumi RA bahawa Rasulullah SAW bersabda :

أيُّما رجلٍ يَدَّينُ دَينًا وهو مجمعٌ أن لا يوفِّيه إيَّاه لقي اللهَ سارِقًا

Maksudnya: Siapa sahaja yang berhutang lalu berniat untuk tidak mahu melunaskannya, maka dia akan bertemu Allah (pada hari kiamat) sebagai pencuri. (Riwayat Ibnu Majah)

3. Orang yang berkemampuan tetapi melengahkan pembayaran hutang dianggap sebagai zalim. Bagi orang-orang yang berhutang tetapi melengahkan pembayarannya sedangkan dia mampu untuk membayarnya adalah termasuk sebagai orang yang zalim. Ini jelas berdasarkan daripada hadis daripada  Abu Hurairah RA bahawa Rasulullah SAW bersabda :

مَطلُ الغنيِّ ظلمٌ

Maksudnya: Penundaan pembayaran hutang oleh orang yang mampu adalah suatu kezaliman. (Riwayat al-Bukhari)

4. Dosa hutang tidak akan terampun walaupun mati syahid. Hadis daripada Abdullah bin Amru RA bahawa Rasulullah SAW bersabda :

يُغْفَرُ لِلشَّهِيدِ كُلُّ ذَنْبٍ إلَّا الدَّيْنَ

Maksudnya: Diampunkan semua dosa bagi orang yang terkorban mati syahid kecuali jika ia mempunyai hutang (kepada manusia). (Riwayat Muslim)

Merujuk kepada persoalan tuan, cara membayar hutang kepada orang bukan Islam yang tidak diketahui tempat tinggal atau keberadaannya dan tidak dapat dikesan adalah hendaklah diserahkan nilai wang hutang tersebut kepada Baitulmal di Majlis Agama Islam Selangor(MAIS).

Ini kerana, MAIS selaku pemegang amanah harta umat Islam selayaknya menerima pembayaran hutang dengan tujuan untuk menyerahkan harta yang diamanahkan apabila dituntut oleh tuannya. MAIS hendaklah sentiasa membuat hebahan atau penerangan melalui media massa supaya pemiutang atau warisnya dapat menuntut hutang tersebut. Kedudukan penghutang selepas menyerahkan hutang kepada MAIS adalah ia terlepas daripada tanggungjawab membayar hutang sama seperti pembayar zakat yang telah menyerahkan zakatnya kepada amil.

Oleh itu, seluruh umat Islam agar bersungguh-sungguh menyempurnakan pembayaran hutang kepada pemiutang yang memberi pinjaman kepada penghutang. Jika berlaku keadaan yang menyulitkan iaitu pemiutang atau warisnya nya gagal dikesan, maka serahlah kepada Baitulmal MAIS untuk ditadbir mengikut hukum syarak.

Serahan wang orang berhutang boleh dibuat secara tunai di kaunter Baitulmal ibu pejabat atau di pejabat-pejabat agama Islam daerah dalam negeri Selangor atau cek atas nama “Majlis Agama Islam Selangor” atau pindahan wang melalui sistem e-MAIS di http://fpx.mais.gov.my/epay/hutang.php.

Tuan perlu jelaskan kedudukan wang tersebut kepada pihak Baitulmal MAIS agar mereka maklum dan perlu menyerahkan kepada pemberi hutang seandainya mereka menuntutnya di kemudian hari.

Semoga dengan usaha ini diberkati Allah SWT.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3090,"  Soalan

Assalamualaikum ustaz. 

Saya menabung sejumlah wang setiap bulan ke akaun simpanan Tabung Haji anak2, bagi tujuan membiayai keperluan pendidikan mereka kelak (jika mereka layak menyambung pelajaran). Walaubagaimanapun, sebelum mrk sampai ke umur berkenaan, saya ingin menggunakan sebahagian wang tersebut untuk tujuan lain.  

Soalan saya.

1. Adakah saya boleh menggunakan wang tersebut? 2. Perlukah saya meminta keizinan daripada mereka. 

Terima kasih ustaz.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Pada umumnya, mengambil balik atau meminta semula hadiah mahupun pemberian yang kita telah berikan kepada orang lain adalah dilarang menurut Syarak. Ini berdasarkan kepada hadis yang diriwayatkan daripada Ibnu Abbas RA bahawa Rasulullah SAW bersabda:

«العَائِدُ فِي هِبَتِهِ كَالكَلْبِ يَقِيءُ ثُمَّ يَعُودُ فِي قَيْئِهِ»

Bermaksud: “Orang yang meminta semula hibahnya (hadiah) sama seperti orang yang memakan semula muntahnya.” (Riwayat Al-Bukhari dan Muslim)

Ini dikuatkan lagi dengan hadis yang diriwayatkan daripada Ibnu Abbas RA bahawa Rasulullah SAW bersabda:

«لَيْسَ لَنَا مَثَلُ السَّوْءِ، الَّذِي يَعُودُ فِي هِبَتِهِ كَالكَلْبِ يَرْجِعُ فِي قَيْئِهِ»

Bermaksud: “Kita tidak melakukan perbuatan yang buruk itu, iaitu orang yang meminta semula hibah (hadiah) mereka samalah seperti anjing yang menelan semula muntahnya”.

Walau bagaimanapun, terdapat pengecualian seandainya ia pemberian dari seorang bapa kepada anaknya. Seorang bapa adalah dibenarkan untuk mengambil atau meminta semula hadiah yang diberikan kepada anaknya berdasarkan kepada hadis yang diriwayatkan daripada Ibnu Abbas RA dan Ibnu Umar RA bahawa Rasulullah SAW bersabda:

«لَا يَحِلُّ لِرَجُلٍ أَنْ يُعْطِيَ عَطِيَّةً أَوْ يَهَبَ هِبَةً فَيَرْجِعَ فِيهَا إِلَّا الْوَالِدَ فِيمَا يُعْطِي وَلَدَهُ، وَمَثَلُ الَّذِي يُعْطِي الْعَطِيَّةَ، ثُمَّ يَرْجِعُ فِيهَا كَمَثَلِ الْكَلْبِ يَأْكُلُ فَإِذَا شَبِعَ قَاءَ، ثُمَّ عَادَ فِي قَيْئِهِ»

Bermaksud: “Tidak halal bagi seorang lelaki memberikan sesuatu pemberian, atau menganugerahkan sesuatu anugerah kemudian dia memintanya semula kecuali bapa meminta semula apa yang diberikan kepada anaknya dan misalan bagi orang yang memberikan sesuatu pemberian dan memintanya semula adalah sama seperti seekor anjing yang makan sehingga kenyang lalu ia muntah, kemudian ia memakan semula muntahnya itu.” (Riwayat Abu Daud dan Al-Tirmizi)

Ini dikuatkan lagi dengan hadis yang diriwayatkan daripada Saidina Umar Al-Khattab RA, dia berkata:

أَنَّ رَجُلًا أَتَى النَّبِيَّ صَلَّى اللهُ عَلَيْهِ وَسَلَّمَ فَقَالَ: إِنَّ أَبِي يُرِيدُ أَنْ يَأْخُذَ مَالِي، قَالَ: «أَنْتَ وَمَالُكَ لِأَبِيكَ»

Bermaksud: “Ada seorang lelaki datang menemui Nabi SAW lalu berkata: Sesungguhnya bapaku ingin mengambil hartaku. Rasulullah SAW bersabda: “Kamu dan harta kamu adalah milik bapa kamu”.

Apa yang dapat kita fahami dari hadis di atas adalah seandainya harta anak boleh diambil oleh bapa, inikan pula harta yang asalnya dari pemberian bapa itu sendiri. Bapa boleh meminta semula pemberiannya kepada anak tanpa syarat.  

Merujuk kepada soalan yang diajukan:

Adalah harus bagi tuan menggunakan wang simpanan Tabung Haji anak tuan yang tuan sendiri menyimpannya bagi anak tuan untuk sebarang tujuan yang tidak menyalahi Syarak.
Tidak menjadi kewajipan bagi tuan untuk meminta izin daripada anak tuan. Walau bagaimanapun, seandainya anak tuan telah baligh adalah digalakkan untuk memberitahu perkara tersebut kepadanya.  

والله أعلم بالصواب"
https://emusykil.muftiselangor.gov.my/index.php/site/jawapan?id=3092,"  Soalan

Bolehkah wang syubhah dibagi kepada adik bradik yg tidak ada kerja?

 

Boleh kah duit syubhah sy guna untuk byr duit sewa rumah dan bil elektrik..sbb duit halal sy dah berkurangan sgt..kalo sy bg semua duit syubhah tu sy mungkin xde duit nk byr sewa dan mungkin perlu hutang dgn org lain atau ahlong..duit syubhah tu sy ada buat beli beras bg kepada org kg sblum ni

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

 Allah SWT berfirman dalam surah al-Baqarah ayat 188:

وَلَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ 

“Dan janganlah sebahagian kamu memakan harta sebahagian yang lain di antara kamu dengan jalan yang batil”

Daripada al-Nu’man bin Basyir, bahawa Nabi Muhammad SAW bersabda:

إنَّ الحَلالَ بَيِّنٌ، وإنَّ الحَرامَ بَيِّنٌ، وإنَّ بَيْنَ الحَلالِ والحَرامِ مُشتَبِهاتٍ، فمَن ترَكها استَبْرأ لدِينِهِ وعِرضِهِ

““Sesungguhnya perkara yang halal itu jelas, dan sesungguhnya perkara yang haram itu juga jelas, dan di antara kedua perkara tersebut ada perkara-perkara samar (syubhat) yang kebanyakan orang tidak mengetahuinya. Sesiapa yang menjaga (menjauhi) perkara syubhah (kesamaran), maka ia telah menyelamatkan agama dan maruahnya.  (Riwayat Bukhari)

Wang syubhah adalah wang yang diragui kehalalannya, atau dengan kata lain wang yang dihasilkan daripada aktiviti yang tidak diketahui status halal atau haram dan bercampur dengan perkara yang dilarang oleh Syarak, seperti keuntungan pelaburan dari perniagaan yang terdapat aktiviti yang tidak jelas patuh syariah.  

Manakala wang haram adalah wang yang jelas tidak halal seperti wang hasil pencurian, perjudian, rasuah atau riba. Wang haram yang diketahui pemiliknya seperti wang curi, wang rasuah, wang judi yang diketahui miliknya, maka hendaklah diserahkan kepada tuannya semula.

Kedua-dua jenis wang tersebut ia dikategorikan sebagai wang tidak patuh Syariah. Wang atau harta tidak patuh Syariah tidak boleh digunakan untuk kepentingan diri sendiri. Sebaliknya wang tersebut hendaklah diserahkan untuk kegunaan umum melalui Baitulmal.

Satu ketetapan berkenaan penyaluran wang tidak patuh Syariah atau wang haram ini telah dibuat melalui keputusan Mesyuarat Jawatankuasa Fatwa Negeri Selangor Bil. 1/2009 pada 18hb. Mac 2009 yang menyatakan:

i. Wang tidak patuh syariah yang diperolehi boleh dijadikan sumber baitulmal dan harus dimasukkan ke dalam akaun baitulmal.

ii. Penggunaan wang tidak patuh syariah harus untuk kegunaan menjalankan operasi perjalanan kerja di MAIS seperti pembinaan, penyelenggaraan bangunan, emolumen, pendidikan, pertanian, penyelidikan, perubatan, kemudahan asas seperti pembinaan dewan, tandas, jambatan dan lain-lain untuk kegunaan umum.

Walau bagaimana pun, menurut salah satu resolusi yang dikeluarkan oleh Akademi Al-Fiqh Al-Islami yang berpangkalan di Arab Saudi, mengharuskan penyaluran wang atau harta tidak patuh Syariah yang tidak diketahui pemiliknya untuk diberikan bagi penggunaan fakir miskin.

Merujuk kepada soalan yang diajukan, memberikan wang syubhah yang tidak diketahui pemilik asalnya kepada adik beradik yang tidak bekerja adalah dibenarkan seandainya mereka dari golongan miskin. Namun begitu, ia tidak dianggap sebagai suatu kebajikan atau taqarrub bersedekah, sebaliknya ia adakah suatu cara melepaskan wang tidak patuh Syariah dari pemilikan kita yang perlu dilakukan.

Menggunakan wang tersebut untuk membayar bil atau hutang diri sendiri adalah diharuskan seandainya dia dari golongan fakir atau miskin. Begitu juga hal keadaannya, jika menggunakan wang tersebut untuk membeli beras dan memberikannya kepada orang lain hendaklah memastikan mereka dari golongan fakir atau miskin.

والله أعلم بالصواب"
https://emusykil.muftiselangor.gov.my/index.php/site/jawapan?id=3093,"  Soalan

Assalamualaikum admin, saya nak bertanya tentang harta yang saya ragu-ragu.

Situasinya: Saya membuat pelaburan melalui Fund Manager. Dan saya baru tahu yang fund manager tersebut antara sumber pelaburannya adalah melalui Forex, gold, future trading yang saya tahu haram. Maka, saya dalam proses utk mengeluarkan semula modal saya.

Fund manager tersebut ada memberi duit saguhati kepada client-client nya yang meletakkan modal dalam fund management nya.

Persoalan saya.. adakah halal duit hadiah saguhati yang saya terima?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Umat Islam perlu memastikan sumber pendapatan yang diperolehi dengan jalan yang mematuhi kehendak Syarak. Sebagaimana Allah SWT berfirman dalam surah al-Baqarah ayat 188:

وَلَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya “Dan janganlah sebahagian kamu memakan harta sebahagian yang lain di antara kamu dengan jalan yang batil”

Daripada al-Nu’man bin Basyir, bahawa Nabi Muhammad SAW bersabda:

إنَّ الحَلالَ بَيِّنٌ، وإنَّ الحَرامَ بَيِّنٌ، وإنَّ بَيْنَ الحَلالِ والحَرامِ مُشتَبِهاتٍ، فمَن ترَكها استَبْرأ لدِينِهِ وعِرضِهِ

Maksudnya: “Sesungguhnya perkara yang halal itu jelas, dan sesungguhnya perkara yang haram itu juga jelas, dan di antara kedua perkara tersebut ada perkara-perkara samar (syubhat) yang kebanyakan orang tidak mengetahuinya. Sesiapa yang menjaga (menjauhi) perkara syubhah (kesamaran), maka ia telah menyelamatkan agama dan maruahnya.  (Riwayat al-Bukhari)

Untuk pengetahuan pihak tuan, tanda aras yang dikeluarkan oleh Suruhanjaya Sekuriti Malaysia bagi mana-syarikat jual beli atau broker saham yang hasil tidak patuh Syariah kurang dari 20% dari keseluruhan hasil syarikat sebelum cukai adalah diklasifikasikan sebagai syarikat patuh Syariah. Ini bermakna keuntungan yang diperolehi dari pelaburan tersebut dianggap patuh Syariah. Walaupun pihak Suruhanjaya Sekuriti tidak menyatakan sebarang kaedah penyucian hasil pelaburan tersebut yang mengandungi peratusan yang tidak patuh Syariah, adalah disarankan untuk berbuat demikian dengan mengeluarkan 20% dari keuntungan yang diperolehi kepada kegunaan maslahah umum seperti Baitulmal.

Walau bagaimanapun, seandainya hasil tidak patuh Syariah melebihi 20% dari keseluruhan hasil syarikat sebelum cukai, maka syarikat tersebut diklasifikasikan sebagai syarikat tidak patuh Syariah dan hasil pelaburannya juga tidak patuh Syariah, iaitu haram.

Merujuk kepada soalan yang diajukan, hukum sagu hati yang diberi oleh Fund Manager kepada tuan adalah mengikut hukum keuntungan pelaburan seperti di atas. Ini adalah kerana sagu hati tersebut diberikan atas dasar pelaburan yang pihak tuan berikan kepada Fund Manager tersebut.

https://www.sc.com.my/bm/api/documentms/download.ashx?id=a6a858b7-1b44-4e8a-bda6-b6dac13a4f04

Namun, memilih syarikat pelaburan yang 100% patuh Syariah adalah yang terbaik.

والله أعلم بالصواب"
https://emusykil.muftiselangor.gov.my/index.php/site/jawapan?id=3095,"  Soalan

Apakah hukum menggunakan sbhgian dana wakaf pembinaan masjid bagi kos  pengurusan spt pengiklanan, lantikan konsultan, duta wakaf dan sebagainya?

Jika dibenarkan, berapa peratuskah had yg dibenarkan?","Jawapan  

السلام عليكم ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Hukum pengurus harta wakaf mengambil upah menguruskan harta wakaf adalah diharuskan menurut hukum Syarak. Sama ada upah itu dibayar oleh pewakaf sendiri atau sekiranya tiada, upah tersebut boleh diambil dari hasil harta wakaf tersebut. Upah yang diperuntukkan hendaklah tidak melebihi upah mithl atau kadar kebiasaan semasa. Kadar upah serta tanggungjawab pengurus harta wakaf hendaklah dinyatakan dengan jelas.    


Sebahagian Ulama’ berhujah keharusan pengurus harta wakaf mengambil upah berdasarkan hadis yang diriwayatkan daripada Abu Hurairah RA bahawa Rasulullah SAW bersabda:


لَا تَقْتَسِمُ وَرَثَتِي دِينَارًا، مَا تَرَكْتُ بَعْدَ نَفَقَةِ نِسَائِي، وَمُؤْنَةِ عَامِلِي فَهُوَ صَدَقَةٌ

Maksudnya: Janganlah warisanku dibagi-bagi sebagai dinar. Apa yang aku tinggalkan selain untuk nafkah isteri-isteriku dan gaji amilku semuanya sebagai sedekah”. (Riwayat al-Bukhari).

Ini dikuatkan dengan hadis yang diriwayatkan daripada Ibnu Umar RA, berhubung perbuatan Saidina Umar Al-Khattab RA yang membenarkan pemberian upah kepada pengurus wakaf, dia berkata:


أَنْ عُمَرَ بْنَ الخَطَّابِ أَصَابَ أَرْضًا بِخَيْبَرَ، فَأَتَى النَّبِيَّ صَلَّى اللهُ عَلَيْهِ وَسَلَّمَ يَسْتَأْمِرُهُ فِيهَا، فَقَالَ: يَا رَسُولَ اللَّهِ، إِنِّي أَصَبْتُ أَرْضًا بِخَيْبَرَ لَمْ أُصِبْ مَالًا قَطُّ أَنْفَسَ عِنْدِي مِنْهُ، فَمَا تَأْمُرُ بِهِ؟ قَالَ: «إِنْ شِئْتَ حَبَسْتَ أَصْلَهَا، وَتَصَدَّقْتَ بِهَا» قَالَ: فَتَصَدَّقَ بِهَا عُمَرُ، أَنَّهُ لاَ يُبَاعُ وَلاَ يُوهَبُ وَلاَ يُورَثُ، وَتَصَدَّقَ بِهَا فِي الفُقَرَاءِ، وَفِي القُرْبَى وَفِي الرِّقَابِ، وَفِي سَبِيلِ اللَّهِ، وَابْنِ السَّبِيلِ، وَالضَّيْفِ لاَ جُنَاحَ عَلَى مَنْ وَلِيَهَا أَنْ يَأْكُلَ مِنْهَا بِالْمَعْرُوفِ، وَيُطْعِمَ غَيْرَ مُتَمَوِّلٍ.

Maksudnya: Sesungguhnya Umar RA  telah mendapat sebidang tanah di Khaibar  kemudian dia datang menghadap Nabi SAW untuk meminta pendapat berkenaan cara menguruskannya, katanya: Wahai Rasulullah! Saya telah mendapat sebidang tanah di Khaibar. Saya belum pernah memperolehi harta yang lebih baik daripada ini. Baginda bersabda: Jika kamu suka, tahanlah (wakafkanlah) tanah itu dan kamu sedekahkan manfaatnya. Lalu Umar RA mengeluarkan sedekah hasil tanah itu dengan syarat tanahnya tidak boleh dijual dan dibeli serta diwarisi atau dihadiahkan. Umar RA mengeluarkan sedekah hasilnya kepada fakir miskin, kaum kerabat dan untuk memerdekakan hamba juga untuk orang yang berjihad di jalan Allah serta untuk bekal orang yang sedang dalam perjalanan dan menjadi hidangan untuk tetamu. Orang yang mengurusnya boleh makan sebahagian hasilnya dengan cara yang baik dan boleh memberi makan (kepada temannya) tanpa menjadikan hak milik (mereka). (Riwayat al-Bukhari dan Muslim)

Hujah lain bagi keharusan ini adalah keperluan wujudnya pengurus wakaf itu sendiri. Kemaslahatan menjaga harta wakaf dari kerosakan atau kemusnahan adalah perlu bagi memastikan faedah serta manfaat dari harta wakaf tersebut berterusan. Kemaslahatan ini tidak dapat dijamin melainkan dengan wujudnya pengurus harta wakaf, maka mewujudkan pengurus harta wakaf juga suatu keperluan.
Ini berdasarkan kepada kaedah Fiqh:


ما لا يتم الواجب إلا به فهو واجب

Maksudnya: Suatu kewajipan yang tidak sempurna melainkan dengannya, maka ia juga menjadi wajib.

Merujuk kepada soalan yang diajukan, berhubung penggunaan sebahagian dana wakaf pembinaan masjid bagi tujuan pengurusan seperti kos pengiklanan, pelantikan konsultan, duta wakaf dan sebagainya demi kebaikan serta penyempurnaan pembinaan masjid tersebut adalah diharuskan menurut uruf kebiasaan pembangunan sesuatu projek. Kadar peruntukkan bagi tujuan tersebut hendaklah munasabah mengikut kadar semasa. Berdasarkan ketetapan yang dibuat terhadap Perbadanan Wakaf Selangor (PWS) yang diharuskan mengambil keuntungan pelaburan wakaf khas sebanyak 15% bagi tujuan pengurusan dan pentadbiran sebagai upah selaku pengurus, kos-kos lain seperti pengiklanan, pelantikan konsultan, duta wakaf dan sebagainya yang tidak melibatkan kos secara langsung pembinaan hendaklah di dalam lingkungan 15% tersebut.

Untuk pengetahuan pihak tuan, mana-mana orang yang mentadbir atau mengurus wakaf am atau wakaf khas tanpa kebenaran bertulis daripada Majlis atau Perbadanan Wakaf Negeri Selangor merupakan suatu kesalahan menurut syeksen 45, Enakmen Wakaf Negeri Selangor 2015. Adalah disarankan agar pihak tuan membuat pendaftaran seandainya belum berbuat demikian.  

http://www.mais.gov.my/wp-content/uploads/2020/10/ENAKMEN-WAKAF-NEGERI-SELANGOR-2015.pdf 

والله أعلم بالصواب

Sekian, terima kasih.            "
https://emusykil.muftiselangor.gov.my/index.php/site/jawapan?id=3105,"  Soalan

Assalamualaikum..

Saya ingin bertanya tentang penggunaan voucher..

Shopee akan memberi voucher bernilai RM8 untuk setiap pendaftaran baru menggunakan simkad baru.

Sy dah dftr dan dapat voucher RM8 tu dan sy mmbeli barang yg berhrga RM9..jadi saya hanya membayar RM1 sahaja..

kemudian sy mmbuat akaun shopee yg baru menggunakan simkad lain yang saya baru beli dan selepas itu shopee memberi saya voucher RM8 untuk pendaftaran baru..dan saya membeli lg barang yang berharga RM9 dan membayar hanya RM1 shj setelah menggunakan voucher tu..sy mendaftar berulang kali dan mendapat lagi voucher tu sebanyak 50x..ini bererti saya dah untung rm400 setelah berkali-kali mmbeli dan guna voucher yang saya dapat setiap kali mendafatr akaun baru shopee.

Saya ingin tahu adakah halal barang yang saya beli tu dan bolehkah saya menjual barang-barang yang saya beli dgn voucher tu..harap ustaz dapat membantu saya dengan hal ini..terima kasih..assalamualaikum","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Untuk pengetahuan, voucher mempunyai nilai sama seperti wang, berdasarkan kepada nilai yang diberikan. Dari segi hukum syarak, memberi voucher ia adalah sama seperti memberi hadiah. Hukumnya adalah harus selama tidak mengandungi unsur-unsur yang menyalahi syarak seperti riba, gharar, rasuah dan penipuan.

Merujuk kepada soalan yang diajukan, terdapat 2 kemungkinan berdasarkan matlamat dan tujuan pemberian voucher tersebut oleh pihak Shopee:

Pemberian voucher kepada setiap pendaftaran baru dengan tujuan agar jumlah pelanggan yang berdaftar ramai dan pada masa yang sama populariti laman sesawang Shopee meningkat dan menjadi terkenal, tanpa mengira siapa yang mendaftar, maka tindakan tuan tidak bertentangan dengan maksud pemberian voucher tersebut.
Pemberian voucher kepada setiap pendaftaran baru dengan tujuan sebagai penghargaan kepada pelanggan baru sebagai tanda terima kasih di atas langganan di dalam laman sesawang Shopee, maka tindakan tuan dilihat sebagai suatu manipulasi atau penipuan terhadap sistem yang ditawarkan oleh pihak Shopee. Ini bermakna perbuatan tuan bercanggah dengan maksud pemberian voucher tersebut dan ia dilarang menurut Islam.

Bagi mengetahui hukum perlakuan tuan, tuan perlu mengetahui apakah matlamat serta tujuan pemberian voucher tersebut oleh pihak Shopee.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=3106,"  Soalan

Assalamualaikum,

Pihak KASTAM dipertanggung jawab untuk mengutip cukai import rokok dan minuman keras. Saya ada terbaca Kerajaan boleh mengutip kutipan cukai produk yang memudharatkan seperti rokok dan minuman keras.

Pihak KASTAM akan menjual setem cukai untuk ditampal pada produk-produk rokok dan minuman keras. Sekiranya syarikat saya menjual setem cukai kepada jabatan KASTAM, adakah perniagaan menjual setem cukai pada KASTAM itu HALAL atau HARAM?

Terima kasih atas pencerahan yang akan diberikan.

 

Yang benar

Mohd Abdul Aziz","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Seluruh rakyat Malaysia wajib menghindarkan diri daripada terlibat dengan arak atau perkara-perkara yang bersangkutan dengannya. Arak telah terbukti menjadi ibu bagi segala kerosakan masyarakat, perpecahan dan keruntuhan rumahtangga. Malah di dalam Islam, perbuatan meminum arak adalah satu maksiat yang wajib ditinggalkan. Dalam hal ini hadis yang diriwayatkan daripada Anas bin Malik RA:

لعنَ رسولُ اللَّهِ ﷺ في الخمرةِ عشرةً عاصرَها ومعتصرَها وشاربَها وحاملَها والمحمولةَ إليهِ وساقيَها وبائعَها وآكلَ ثمنِها والمشتري لَها، والمشتراةَ لَهُ

Maksudnya: Rasulullah SAW melaknat dalam isu arak ini 10 golongan: Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya. (Riwayat at-Tirmizi)

Merujuk kepada persoalan yang dibangkitkan, perniagaan yang dijalankan adalah membekalkan setem cukai yang akan dibekalkan dan dijual kepada pihak KASTAM. Setem cukai itu kemudiannya akan digunakan oleh pihak KASTAM kepada barang-barang yang diimport dari luar negara ke dalam Malaysia. Terdapat 2 situasi:

Seandainya setem hasil yang dibekalkan adalah setem hasil umum dan ia digunakan untuk semua barangan import sama ada barangan yang patuh syarak serta barang yang tidak patuh syarak seperti arak dan juga rokok, maka jualan setem hasil tersebut kepada pihak KASTAM adalah diharuskan. Ini adalah kerana barangan yang patuh syarak adalah lebih banyak jika dibandingkan dengan barangan tidak patuh syarak.
Seandainya setem hasil yang dibekalkan adalah setem hasil yang khusus bagi arak dan juga rokok, maka ia termasuk di dalam perkara membantu di dalam perkara kemungkaran yang dilarang oleh syarak, yang menyebabkan hasil pendapatan dari penjual setem hasil tersebut mengandungi unsur syubhah. Ini sebagaimana firman Allah SWT di dalam surah Al-Maidah, ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

 Maksudnya: ""Dan hendaklah kamu bertolong-tolongan untuk membuat kebajikan dan bertakwa, dan janganlah kamu bertolong-tolongan pada melakukan dosa (maksiat) dan pencerobohan.""

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=3114,"  Soalan

Assalamualaikum saya ada kemusykilan yang sangat memerlukan jawapan. Saya ada meminta bantuan seorang kawan untuk membuat personal loan pada bank atas nama beliau. Di mana perjanjiannya loan pada bank tersebut akan saya bayar setiap bulan seperti arahan bank. Tak lama selepas dapat duit loan tersebut kawan saya meninggal dunia. Apabila beliau meninggal, loan tersebut pun di cover oleh insuran. Jadi di pihak bank isu loan ni dah pun clear. Persoalan saya, adakah wajib bagi saya untuk membayar hutang / loan yang sepatutnya saya bayar kepada bank tadi kepada waris si mati pula? Harap sangat-sangat mendapat bantuan dan pencerahan, ribuan terima kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد  

Merujuk kepada soalan yang diajukan, berdasarkan kenyataan yang diberikan, perjanjian yang dibuat adalah di antara tuan dan kawan tuan, yang mana kawan tuan membantu tuan untuk mendapatkan pinjaman peribadi dari pihak bank bagi pihak tuan dengan menggunakan nama kawan tuan. Ini mungkin disebabkan tuan tidak mencukupi syarat untuk membuat pinjaman tersebut. Tuan telah berjanji akan membayar balik pinjaman tersebut secara ansuran kepada pihak bank sebagaimana yang telah ditetapkan oleh pihak bank kepada kawan tuan.

Walaupun pinjaman tersebut dibuat atas nama kawan tuan berdasarkan surat perjanjian di antara pihak kawan tuan dan bank, namun pada hakikatnya kawan tuan mahu membantu tuan mendapatkan pinjaman bagi pihak tuan. Oleh sebab itu, pinjaman tersebut adalah milik tuan dan tuan bertanggungjawab membayar semula kepada pihak bank sebagaimana yang telah disepakati oleh tuan dan kawan tuan.

Memandangkan pinjaman peribadi tersebut telah diinsurankan, iaitu jika berlaku kematian kepada peminjam, iaitu kawan tuan, pihak insuran akan membayar keseluruhan pinjaman tersebut kepada pihak bank. Ini bermakna pinjaman peribadi tersebut telah selesai pembayarannya.

Berdasarkan kenyataan di atas, tiada hubungan di antara pihak tuan dengan waris kawan tuan. Hutang itu adalah hutang tuan dengan pihak bank dengan menggunakan nama kawan tuan. Hanya peringatan kepada pihak tuan, pilihlah pinjaman peribadi berdasarkan syariah dan menggunakan perkhidmatan takaful bagi mengelakkan sebarang unsur riba, gharar dan perjudian yang dilarang oleh Islam.      
 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3130,"  Soalan

Assalamualaikum. Saya ada menyertai satu laman web iaitu 2captcha. Laman web ini menyediakan perkhidmatan bagi menyelesaikan captcha yang dihantar oleh 'client' kepada mereka. Seterusnya akan diagihkan kepada 'worker' untuk diselesaikan. Para worker pula akan dibayar mengikut apa yang telah dibuat. Persoalan saya, apakah hukum duit yang diterima dari kerja ini? Diharap pihak tuan/puan dapat menjawab persoalan ini. Sekian terima kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Untuk pengetahuan, antara syarat diharuskan mengambil upah dari sesuatu pekerjaan adalah:

Pekerjaan yang dilakukan bukan perkara dilarang dan diharamkan oleh syarak.
Pekerjaan yang dilakukan tidak terdapat unsur perjudian.
Pekerjaan yang dilakukan mendatangkan manfaat tertentu.
Pekerjaan yang dilakukan tidak memudaratkan orang lain atau alam sekitar.

Captcha atau Completely Automated Public Turing test to tell Computers and Humans Apart merupakan satu sistem keselamatan yang digunakan oleh pemilik laman sesawang untuk mengenal pasti seseorang pengguna komputer itu sama ada ia merupakan manusia atau komputer/robot. Di dalam sistem itu terdapat kod, yang terdiri sama ada angka atau huruf, atau gabungan di antara keduanya, atau gabungan gambar-gambar tertentu, yang perlu ditaip semula atau membuat pilihan gambar tertentu. Seandainya kod itu benar, maka pengguna tersebut dibenarkan untuk melayari laman sesawang berkenaan.  

Terdapat syarikat yang menawarkan perkhidmatan untuk melakukan aktiviti tersebut bagi memudahkan pengguna memasuki laman-laman sesawang tertentu dengan memberikan ganjaran atau upah tertentu iaitu laman sesawang 2captcha.

Sepanjang pengetahuan kami, berdasarkan penyelidikan ringkas yang kami lakukan, hukum pekerjaan yang ditawarkan oleh laman sesawang 2captcha, iaitu syarikat menawarkan bayaran atau upah tertentu berdasarkan tugasan menyelesaikan kod captcha yang diberikan secara umum adalah diharuskan. Walau bagaimanapun, seandainya dapat diketahui bahawa kod captcha itu digunakan untuk laman-laman sesawang yang mempromosikan perkara atau aktiviti yang bercanggah dengan ajaran Islam seperti pelacuran, arak, perjudian dan sebagainya, maka upah pekerjaan tersebut adalah haram.

والله أعلم بالصواب

Sekian terima kasih"
https://emusykil.muftiselangor.gov.my/index.php/site/jawapan?id=3131,"  Soalan

Assalamualaikum.

Kami adalah syarikat penjual, dan pasang kipas syilling gergasi.

Ada terima order daripada GEREJA, dan pihak bahagian sales telah menerima order tersebut. Lebih 50% staff adalah berbangsa bukan Islam. Persoalan, apakah hukum untuk mengarahkan pekerja MUSLIM ISLAM ke Gereja untuk menjalankan kegiatan Pemasangan Kipas? dan boleh kah pekerja islam pergi ke Gereja untuk kerja-kerja servis kipas.

Terima kasih","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Majoriti ulama mazhab Syafie menyatakan pengharaman keterlibatan orang Islam dalam pembinaan gereja atau seumpama dengannya. Diriwayatkan bahawa Al-Imam as-Syafi’i berkata bahawa beliau membenci seorang Muslim yang bekerja sebagai tukang bina gereja atau pekerjaan yang berkaitan dengan rumah ibadat orang-orang kafir.

Walaupun terdapat pandangan dari Imam Abu Hanifah, yang kemudiannya diikuti oleh ulama kontemporari seperti Syeikh Yusuf al-Qaradhawi yang mengharuskan penglibatan orang Islam dalam pembinaan atau apa sahaja kerja dengan agama lain, namun jumhur ulama, termasuk Imam Abu Yusuf dan Imam Muhammad bin Hasan Al-Syaybani dari kalangan ulama mazhab Hanafi mengharamkan perkara tersebut. Ini berlandaskan kepada firman Allah SWT di dalam surah Al-Maidah, ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ
Bermaksud: Dan hendaklah kamu bertolong-tolongan untuk membuat kebajikan dan bertakwa, dan janganlah kamu bertolong-tolongan pada melakukan dosa (maksiat) dan pencerobohan.

Sekiranya syarikat ini adalah syarikat milik Muslim:

Elakkan menyertai atau menerima kontrak kerja bagi urusan rumah ibadat agama lain.

Sekiranya syarikat ini adalah syarikat bercampur:

Sewajarnya pihak syarikat mengarahkan pekerja yang bukan Islam untuk menyelesaikan kerja-kerja yang berkaitan dengan rumah ibadat bukan Islam.

Daripada al-Nu’man bin Basyir, bahawa Nabi Muhammad SAW bersabda:

إنَّ الحَلالَ بَيِّنٌ، وإنَّ الحَرامَ بَيِّنٌ، وإنَّ بَيْنَ الحَلالِ والحَرامِ مُشتَبِهاتٍ

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, dan di antara kedua perkara tersebut ada perkara-perkara samar (syubhat). (Riwayat al-Bukhari)

والله أعلم بالصواب

Sekian terima kasih"
https://emusykil.muftiselangor.gov.my/index.php/site/jawapan?id=3134,"  Soalan

Assalamualaikum, saya ada 2 soalan yang ingin ditanyakan.

1. Sewaktu belajar di universiti dahulu, saya selalu membeli duit syiling perak melalui internet dimana saya akan membuat pembayaran hari ini dan syiling tersebut dihantar melalui pos, kadang kala esoknya sampai, kadang kala selepas seminggu. Saya diberitahu oleh rakan bahawa perkara itu jatuh dalam perkara yang dilarang. Syiling-syiling itu masih berada dengan saya. Jika begitu, bagaimanakah cara untuk saya menyucikan syiling-syiling perak yang telah saya beli itu?.

2. Ibu saya mempunya pinjaman ASB secara konvensional yang dilakukan hampir belasan tahun dahulu dan telah habis dibayar baru-baru ini. Cara ibu saya membayarnya ialah dengan menggunakan dividen ASB yang diperoleh tahun ini untuk membayar tahun hadapannya, disebut sebagai devidend rolling. Soalan saya, apakah hukum duit yang ada di dalam ASB itu sekarang kerana pinjaman yang dilakukan oleh ibu saya itu ialah secara konvensional?

Sekian, terima kasih kerana menjawab soalan-soalan saya. Assalamualaikum.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Soalan pertama: Syiling perak merupakan item ribawi yang mana cara jual belinya mestilah secara lani atau on the spot iaitu penerimaan barang dan penyerahan duit dibuat pada waktu yang sama. Ini berdasarkan hadis yang diriwayatkan daripada ‘Ubadah Bin al-Somit RA bahawa Nabi Muhammad SAW bersabda:

الذَّهَبُ بالذَّهَبِ، والْفِضَّةُ بالفِضَّةِ، والْبُرُّ بالبُرِّ، والشَّعِيرُ بالشَّعِيرِ، والتَّمْرُ بالتَّمْرِ، والْمِلْحُ بالمِلْحِ، مِثْلًا بمِثْلٍ، سَواءً بسَواءٍ، يَدًا بيَدٍ، فإذا اخْتَلَفَتْ هذِه الأصْنافُ، فَبِيعُوا كيفَ شِئْتُمْ، إذا كانَ يَدًا بيَدٍ

Maksudnya: Emas dijual dengan emas, perak dengan perak, gandum dengan gandum, barli dengan barli, tamar dengan tamar, garam dengan garam, timbangan dan beratnya mesti sama, dibayar secara serta-merta (bukan bertangguh). Namun, jika jenis dan kategori barangnya berbeza, maka berjual belilah mengikut yang kamu kehendaki dengan syarat mesti dibayar secara serta-merta (on the spot). (Riwayat Muslim)

Adalah disarankan apabila melakukan pembelian barang ribawi seperti syiling emas atau perak untuk membuat akad jual beli selepas barang serta wang pembayaran telah sempurna penerimaannya. Ia boleh berlaku dengan 2 keadaan:

Penjual menghantar syiling perak kepada pembeli. Apabila syiling tersebut sampai kepada pembeli, pembeli akan membuat pembayaran secara atas talian, dan apabila bayaran telah diterima oleh pembeli, maka mereka boleh membuat akad jual beli sama ada secara panggilan talipon atau pesanan ringkas.
Pembeli membuat pembayaran kepada penjual, penjual akan memegang wang tersebut sebagai wakil. Kemudian penjual akan mengirim syiling perak tersebut kepada pembeli. Apabila pembeli menerima syiling tersebut, maka mereka boleh membuat akad jual beli sama ada secara panggilan talipon atau pesanan ringkas.   

Berdasarkan kepada apa yang telah berlaku, apa yang boleh pihak tuan lakukan adalah membuat akad jual beli kepada penjual, sama ada melalui panggilan talipon, pesanan ringkas atau apa-apa kaedah yang dianggap munasabah.

Soalan kedua: Pinjaman secara konvensional yang diambil untuk membeli unit-unit ASB merupakan perbuatan yang dilarang kerana ianya terlibat dengan urusan riba yang diharamkan dalam Islam. Ini jelas berdasarkan kepada firman Allah SWT di dalam surah Al-Baqarah, ayat 275:

وَأَحَلَّ اللَّهُ الْبَيْعَ وَحَرَّمَ الرِّبَا

Maksudnya: “Dan sesungguhnya Allah menghalalkan jual beli dan mengharamkan riba”.

Manakala pembelian unit-unit ASB menggunakan wang hutang tersebut tidak ada kaitan dengan pinjaman konvensional yang diambil. Keuntungan dari unit-unit ASB itu adalah diharuskan berdasarkan fatwa yang dikeluarkan oleh Muzakarah Jawatankuasa Fatwa Majlis Kebangsaan serta Jawatankuasa Fatwa Negeri Selangor.

Tindakan yang pihak tuan boleh lakukan berkenaan pinjaman konvensional tersebut, antaranya:

Melunaskan pinjaman konvensional tersebut dengan segera secara tunai, atau
Membuat pembiayaan secara Islam bagi melunaskan pinjaman konvensional tersebut.

Di samping itu, bertaubatlah serta pohonlah keampunan dari Allah swt terhadap kesilapan yang telah dilakukan dan berazam untuk tidak melakukannya lagi.

والله أعلم بالصواب

Sekian terima kasih"
https://emusykil.muftiselangor.gov.my/index.php/site/jawapan?id=3137,"  Soalan

Assalamualaikum w.b.t.

Saya ada menerima tawaran kerja dari syarikat Rakuten Trade Sdn Bhd yang menyediakan platform untuk membeli saham syarikat Malaysia (BURSA) secara atas talian.

Soalan saya : Bolehkah saya bekerja di syarikat tersebut?

Terima kasih banyak ustaz.","Jawapan  

وعليكم السلام ورحمة الله وبركاته
الحمد لله رب العالمين الصلاة والسلام على أشرف الأنبياء والمرسلين وعلى آله وأصحابه أجمعين ، أما بعد

Pekerjaan merupakan peluang yang dikurniakan oleh Allah SWT kepada seseorang bagi mengukuhkan ekonomi seseorang dalam melaksanakan tanggungjawab nafkah kepada diri dan keluarga serta dapat mengindarkan diri dari sikap meminta-minta.

Namun pekerjaan tersebut hendaklah memenuhi syarat yang telah digariskan menurut Hukum Syarak dengan menjauhi perkara syubhah dan haram.

Seorang sahabat bernama al-Miqdam bin Ma'di Karibi RA meriwayatkan bahawa Rasulullah SAW bersabda;

ما أكَلَ أحَدٌ طَعامًا قَطُّ، خَيْرًا مِن أنْ يَأْكُلَ مِن عَمَلِ يَدِهِ، وإنَّ نَبِيَّ اللَّهِ داوُدَ عليه السَّلامُ، كانَ يَأْكُلُ مِن عَمَلِ يَدِهِ

Maksudnya: Tidaklah seseorang itu makan makanan yang lebih baik dari hasil usahanya sendiri. Sesungguhnya nabi Allah Daud AS makan hasil usahanya sendiri.

(Riwayat al-Bukhari)

Merujuk kepada soalan yang diajukan, Bursa Malaysia atau nama lamanya Bursa Saham Kuala Lumpur BSKL merupakan satu platform diibaratkan seperti ‘pasar’ yang menjadi tempat jual beli saham antara orang awam (pelabur) dan syarikat (pemilik perniagaan). Hukum membeli saham pada asalnya adalah sama dengan hukum bersyarikat atau musharakah atau rakan kongsi. Ia adalah harus menurut Hukum Syarak. Oleh itu, bekerja dengan syarikat seperti syarikat yang tuan nyatakan iaitu syarikat Rakuten Trade Sdn Bhd, yang berurusan dengan membuat pembelian dan penjualan saham di bursa saham seperti Bursa Malaysia adalah diharuskan.

Walau bagaimanapun, keharusan berurusan jual beli saham bergantung kepada jenis saham tersebut. Umat Islam hanya dibenarkan untuk membeli saham yang patuh syariah dan dilarang dari membeli saham tidak patuh syariah kerana ia melibatkan riba, gharar dan judi.

والله أعلم بالصواب

Sekian terima kasih"
https://emusykil.muftiselangor.gov.my/index.php/site/jawapan?id=3140,"  Soalan

Assalamualaikum..

Sekarang ramai pengusaha melayu jadi barista & penjual coffee, soalan saya adakah biji kopi yang diimport dari luar negara perlu sijil halal sebelum digunakan... Sama ada biji kopi fresh atau tidak.. Terima kasih 

 

 

 ","Jawapan  

وعليكم السلام ورحمة الله وبركاتة
الحمدلله رب العلمين والصلاة والسلام علي أشرف الأنبياء المريلين وعلي أله وصحبه أجمعين أما بعد

Merujuk kepada persoalan puan, Islam telah menggariskan agar umatnya memakan makanan yang halal dan toyyiba. Justeru, biji kopi yang fresh ataupun tidak, yang diimport dari luar negara perlu mempunyai sijil halal sebelum digunakan. Ia lebih diyakini dan menjadi kewajipan seorang muslim untuk menyediakan bekalan makanan yang halal kepada pelanggannya sama ada mereka muslim atau bukan muslim. Firman Allah SWT dalam surah al-Baqarah ayat 168 :

1. یَـٰۤأَیُّهَا ٱلنَّاسُ كُلُوا۟ مِمَّا فِی ٱلۡأَرۡضِ حَلَـٰلࣰا طَیِّبࣰا وَلَا تَتَّبِعُوا۟ خُطُوَ ٰ⁠تِ ٱلشَّیۡطَـٰنِۚ إِنَّهُۥ لَكُمۡ عَدُوࣱّ مُّبِینٌ
“Wahai sekalian manusia! Makanlah dari apa yang ada di bumi yang halal lagi baik, dan janganlah kamu ikut jejak langkah Syaitan; kerana sesungguhnya Syaitan itu ialah musuh yang terang nyata bagi kamu.”

2. Firman Allah SWT dalam surah al-Baqarah ayat 172 :  

یَـٰۤأَیُّهَا ٱلَّذِینَ ءَامَنُوا۟ كُلُوا۟ مِن طَیِّبَـٰتِ مَا رَزَقۡنَـٰكُمۡ وَٱشۡكُرُوا۟ لِلَّهِ إِن كُنتُمۡ إِیَّاهُ تَعۡبُدُونَ

“Wahai orang-orang yang beriman! Makanlah dari benda-benda yang baik (yang halal) yang telah Kami berikan kepada kamu, dan bersyukurlah kepada Allah, jika betul kamu hanya beribadat kepadanya.”

Amat penting bagi orang Islam untuk mengetahui badan-badan Islam yang diiktiraf di seluruh negara agar tidak merasa ragu-ragu untuk membeli barangan import dari luar negara. Justeru, pengusaha barista dan penjual kopi boleh layari link berikut bagi mengetahui logo makanan halal yang diiktiraf di seluruh dunia : 

http://www.halal.gov.my/v4/index.php?data=bW9kdWxlcy9jZXJ0aWZ5X2JvZHk7Ozs7&utama=CB_LIST&lang=bm 

Jika biji kopi itu telah diakui halal oleh badan/ agensi halal di luar negara, maka ia juga diiktiraf di Malaysia dan boleh digunakan. 

والله أعلم بالصواب

Sekian terima kasih"
https://emusykil.muftiselangor.gov.my/index.php/site/jawapan?id=3154,"  Soalan

Assalamualaikum,

Soalan berkenaan Harta Pusaka.

Saya mempunyai isteri muallaf.Jika meninggal bagaimana pembahagian Harta pusaka, contoh KWSP dll. Adakah ianya perlu di bahagikan mengikut faraidh kepada adiknya yg ada juga yg muallaf,ataupun kepada saya dan anak sahaja. Ibunya adalah Kristian.

Terimakasih.","Jawapan  

وعليكم السلام ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Asas bagi harta peninggalan si mati adalah 

Apabila berlaku kematian, adalah menjadi tanggungjawab waris yang hidup untuk menguruskan segala harta peninggalan si mati mengikut hukum syarak iaitu:

Membayar segala hutang si mati menggunakan harta peninggalan si mati.
Melaksanakan segala wasiat si mati berkaitan hartanya jika ada.
Lebihan dari kedua perkara tersebut wajib difaraidkan mengikut pembahagian yang telah ditetapkan di dalam Islam

Sehubungan itu, waris-waris yang berhak menerima pembahagian harta pusaka adalah dalam kalangan ahli waris yang beragama Islam sahaja. Berdasarkan hadis yang diriwayatkan daripada Usamah Bin Zaid RA bahawa Rasulullah SAW bersabda:

لا يرِثُ المُسلِمُ الكافرَ ولا الكافرُ المُسلِمَ

Maksudnya: ""Orang Islam tidak mewarisi orang kafir dan orang kafir tidak mewarisi dari orang muslim"". (Riwayat Al-Bukhari).

Anda dinasihatkan untuk mendapatkan nasihat daripada Majlis Agama Islam Negeri berhampiran tempat tinggal anda untuk mendapatkan nasihat berkaitan kaedah pengiraan yang lebih tepat.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3155,"  Soalan

Asalammualaikum tuan 

Semoga Allah SWT merahmati tuan dan Allah memudah Kan urusan tuan 

Saya Ada persoalan berkaitan hukum cukai pendapatan individu 

APA kah cukai ini halal utk Di kutip 

Dan Ada Kah denda 45% yg dia Amal Kan sekarang Di benar Kan dlm Islam 

 

Mohon pencerahan ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Sistem percukaian adalah salah satu mekanisme untuk menjana kemakmuran ekonomi  dalam sesebuah negara yang telah diamalkan hampir seluruh negara di dunia dari zaman dulu hingga ke hari ini.

Dalam Islam, sesebuah kerajaan mempunyai hak untuk mengadakan dasar percukaian dalam memungut hasil kepada negara, asalkan dasar tersebut digubal menepati prinsip yang adil dan tidak membebankan individu rakyat. Jika sumber pendapatan negara tidak mencukupi, negara perlu memungut cukai daripada rakyat untuk membiayai kepentingan umum, dan kadar cukai negara boleh menaik atau menurun mengikut kemampuan rakyat. Selain daripada itu, cukai juga ialah satu pungutan yang diperlukan, selaras dengan kehendak dan keperluan semasa negara yang selari dengan konsep siyasah syar'iyyah (politik dan peraturan) yang digariskan oleh Islam.

Perkara ini ditekankan oleh Allah SWT sebagaimana firmannya dalam surah al-Maidah ayat 92:

یَـٰۤأَیُّهَا ٱلَّذِینَ ءَامَنُوۤا۟ أَطِیعُوا۟ ٱللَّهَ وَأَطِیعُوا۟ ٱلرَّسُولَ وَأُو۟لِی ٱلۡأَمۡرِ مِنكُمۡۖ فَإِن تَنَـٰزَعۡتُمۡ فِی شَیۡءࣲ فَرُدُّوهُ إِلَى ٱللَّهِ وَٱلرَّسُولِ إِن كُنتُمۡ تُؤۡمِنُونَ بِٱللَّهِ وَٱلۡیَوۡمِ ٱلۡـَٔاخِرِۚ ذَ ٰ⁠لِكَ خَیۡرࣱ وَأَحۡسَنُ تَأۡوِیلًا

“Wahai orang-orang yang beriman, taatlah kamu kepada Allah dan taatlah kamu kepada Rasulullah dan kepada ‘Ulil-Amri’ (orang-orang yang berkuasa) dari kalangan kamu. Kemudian jika kamu berbantah-bantah (berselisihan) dalam sesuatu perkara, maka hendaklah kamu mengembalikannya kepada (Kitab) Allah (al-Quran) dan (Sunnah) RasulNya – jika kamu benar beriman kepada Allah dan hari akhirat. Yang demikian adalah lebih baik (bagi kamu), dan lebih elok pula kesudahannya.”

Berlandaskan kepada ayat al-Quran di atas menjadi asbab segala bentuk perintah yang dilaksanakan oleh pemerintah adalah wajib untuk dipatuhi sepenuhnya selagi mana tiada dalil yang jelas percanggahannya dengan hukum syarak. Berkaitan Dengan cukai pendapatan yang telah dilaksanakan sekian lama di Malaysia, maka kewajibannya adalah berlandaskan kepada undang-undang yang termaktub.

والله أعلم بالصواب"
https://emusykil.muftiselangor.gov.my/index.php/site/jawapan?id=3160,"  Soalan

Assalammualaikum, Syarikat saya ada menjual penambahan waranti, iaitu ""Extended Warranty"", ""Screen Protection Plan"" dan Accidental Protection Plan, saya dapat dari video ceramah Ustaz di youtube, mengatakan hukum nya Haram, adakah ia Haram and boleh kah saya mendapat maklumat pekara ini dari orang yang arif dalam bidang ini?

Sekian, Terima Kasih","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Waranti yang diterima bersekali dengan belian barangan adalah termasuk dalam al-Wa`d (janji) atau penjual mensyaratkan manfaat bagi pembeli atas barang yang dibeli, maka ianya adalah diharuskan. Ini termasuklah extended warranty dan juga Screen Protection Plan. Begitu juga, harus menambah harga barangan untuk menambah tempoh waranti.

Namun jika membeli waranti atau kad jaminan berasingan dari barang yang dibeli, seperti seseorang membeli barang tanpa waranti, lalu pembeli memberi kad waranti, ia tidak diharuskan. Ini adalah kerana ia terdapat unsur gharar atau ketidakpastian, iaitu sama ada waranti itu akan digunakan oleh pembeli atau tidak. Di samping itu, ia turut terdapat unsur perjudian. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3162,"  Soalan

Assalamualaikum ustaz, saya nak tanya. saya ada join satu kerja part time ni dengan shopee, kerja ni senang je. Pertama, diorang bagi satu link product/shop dalam shopee, lepastu kita kena like and follow link shop tu. Dah siap like dan follow, kita kena screenshot kerja tersebut yang telah dibuat dan hantar dekat dorang, lepastu kita akan dapat bayaran daripada diorang. Contohnya diorang bayar RM2-4.

Kerja kedua, diorang bagi satu link product dalam shopee, lepastu kita kena buat pembayaran mengikut harga product itu. Diorang cakap selepas buat pembayaran kita akan dapat 20% komisen dari jumlah yang kita telah payment. Contohnya, diorang suruh bayar RM100 untuk produk itu, jadi lepastu diorang akan bayar 20% komisen dari RM100 tu. Jadi, bayaran  + dengan komisen tu memang betul2 dapat masuk akaun bank.

Jadi, apa hukumnya untuk duit tu? bolehkah kita guna? 

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Untuk pengetahuan, antara syarat diharuskan mengambil upah dari sesuatu pekerjaan adalah:

Pekerjaan yang dilakukan bukan perkara dilarang dan diharamkan oleh syarak.
Pekerjaan yang dilakukan tidak terdapat unsur-unsur perjudian.
Pekerjaan yang dilakukan mendatangkan manfaat tertentu.
Pekerjaan yang dilakukan tidak memudaratkan kepada orang lain atau alam sekitar.

Daripada al-Nu’man bin Basyir, bahawa Nabi Muhammad SAW bersabda: 

الحَلاَلُ بَيِّنٌ، وَالحَرَامُ بَيِّنٌ، وَبَيْنَهُمَا مُشَبَّهَاتٌ لاَ يَعْلَمُهَا كَثِيرٌ مِنَ النَّاسِ، فَمَنِ اتَّقَى المُشَبَّهَاتِ اسْتَبْرَأَ لِدِينِهِ وَعِرْضِهِ   

Maksudnya: ""Sesungguhnya yang halal itu jelas, dan yang haram itu jelas. Di antara keduanya terdapat perkara-perkara yang syubhat (samar-samar) yang tidak diketahui oleh ramai orang. Maka siapa yang takut terhadap syubhat bererti dia telah menyelamatkan agama dan kehormatannya."" (Riwayat Al-Bukhari).

Dari keterangan yang diberikan, sangkaan kuat yang kita dapat fahami adalah tindakkan melakukan like serta follow link shop tertentu akan memberikan gambaran bahawa shop tersebut mempunyai followers yang ramai serta popular. Namun pada hakikatnya, ia bukanlah followers yang tulen (genuine). Ini secara tidak langsung boleh mempengaruhi serta menarik perhatian pelanggan untuk membeli barang dari shop tersebut.

Perkara yang sama bagi pekerjaan yang kedua. Pembelian yang dilakukan bukanlah pembelian sebenar. Perbuatan ini menyebabkan pelanggan beranggapan bahawa pembelian terhadap barang tersebut adalah tinggi, tapi pada hakikatnya tidak. Ini secara tidak langsung mendorong pelanggan untuk membuat pembelian.

Didapati bahawa kedua-dua pekerjaan yang dilakukan itu boleh menyebabkan pelanggan mendapat gambaran yang tidak benar terhadap status shop serta barangan yang dijual. Oleh itu, ia terdapat unsur penipuan dan ia tidak diharuskan.   

والله أعلم بالصواب "
https://emusykil.muftiselangor.gov.my/index.php/site/jawapan?id=3165,"  Soalan

Assalamualaikum. Saya ingin mendapat sadikit penjelasan dari pihak Tuan tentang kewajipan berzakat ke atas hutang yg diberikan. 

Isunya berkaitan dengan hutang yg ingin dilupuskan atau dihalalkan oleh pemiutang di mana hutang tersebut telah melebihi nisab dan telah melebihi 10 tahun. Berdasarkan kaadaan si berhutang, tidaklah diyakini hutang itu akan diperolehi atau di bayar kembali. Jadi si pemiutang bercadang untuk menghalalkan shj hutang tersebut. Sebelum dihalalkan, adakah si pemiutang perlu membayar zakat hutang tersebut. Jika perlu, adakah zakat nya perlu dibayar setiap tahun atau cuma pada tahun di mana hutang tersebut dihalalkan. Sebarang  pencerahan dari pihak tuan didahului dengan ucapan terima kasih. ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Islam adalah agama ta’awun, yakni saling tolong-menolong. Memberi hutang dianggap mulia, kerana ia memberikan jalan keluar kepada saudara seagama dalam kemelut kehidupan. Nabi Muhammad SAW menyatakan: “Pinjaman dua dinar yang aku pinjamkan (beri hutang) kemudian dikembalikan lagi, seterusnya aku pinjamkan lagi adalah lebih aku cintai daripada aku sedekah dengannya.” 

Oleh itu, dalam menanggapi isu zakat hutang, maka para fuqaha mempunyai pandangan yang pelbagai terhadapnya. Umumnya, jumhur fuqaha menyatakan bahawa hutang yang diberikan kepada orang lain, maka wajib zakat ke atasnya apabila harta yang dihutangkan itu diperoleh kembali dan wajib dibayar atas zakatnya bagi masa-masa yang berlalu.

Namun, ada juga yang berpandangan bahawa hutang itu tidak wajib dizakatkan, justeru ia adalah harta yang hakikatnya tidak berada dalam kekuasaan si pemiutang (orang yang memberikan hutang). Maka, kewajipannya hanya datang setelah harta itu diperoleh kembali dan disyaratkan cukup nisabnya dan dimiliki selama setahun.

Dalam hal ini, amalan di Lembaga Zakat Selangor (LZS) khususnya, pengiraan zakat ke atas hutang adalah diambil kira sebagai sempurna milik seandainya orang yang berhutang menjelaskannya kembali pada tahun semasa sebagaimana yang dijanjikan. Misalnya, si A berjanji menjelaskan hutang kepada saudara dalam tempoh tiga bulan, dan dia menepati janjinya, maka saudara hendaklah mencampurkan hutang yang diperoleh dengan wang saudara yang lain dan dikirakan zakat ke atasnya.

Sehubungan itu, merujuk persoalan tuan dengan berdasarkan amalan di LZS di atas, dapat dinyatakan bahawa si pemiutang tidak dikenakan zakat ke atas hutang yang diberikan selagi penghutang tidak menjelaskan hutangnya kepada si pemiutang atau pun si pemiutang bercadang untuk menghalalkan terus hutang tersebut. Ini kerana, si pemiutang tidak dikira sebagai sempurna milik harta ke atas hutang tersebut. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3169,"  Soalan

Assalamualaikum..

saya nak tanya berkenaan status bagi matawang kripto dan e-wallet sekiranya pemiliknya meninggal dunia. adakah ianya menjadi harta pusaka yang wajib difaraidhkan? bagaimana kaedah pembahagian bagi harta ""maya' ini?

Jazakallah..","Jawapan  

 

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Merujuk kepada persoalan yang diajukan, matawang kripto dan e-wallet merupakan aset yang mempunyai nilai menurut Hukum Syarak. Oleh yang demikian, sekiranya berlaku kematian kepada pemiliknya, maka ia akan menjadi harta pusaka yang perlu diuruskan menurut kaedah faraid. 

Kaedah faraidnya adalah dengan membahagikan wang kripto tersebut kepada semua ahli waris mengikut bahagian masing-masing atau ditukar bentuk matawang kripto dan e-wallet kepada nilai ringgit atau mana-mana matawang fiat lain dengan cara menjualnya kepada pembeli yang berminat sebelum difaraidkan. Namun dari segi amali, matawang kripto hanya boleh ditunaikan oleh pemilik akaun. Sekiranya pemilik akaun meninggal dunia dan tiada seorang pun waris yang mengetahui kata laluan ke akaun tersebut, maka aset itu tidak akan dapat ditunaikan dan akan kekal di alam maya tanpa memberi manfaat kepada pewaris. Adalah disarankan kepada pemilik wang kripto untuk memberi amanah kepada mana-mana ahli keluarga atau peguam yang boleh dipercayai untuk berkongsi kata laluan terutamanya sekiranya wang kripto tersebut mempunyai nilai yang besar. 

والله أعلم بالصواب"
https://emusykil.muftiselangor.gov.my/index.php/site/jawapan?id=3172,"  Soalan

Assalamulaikum.

Saya faris daripada Selangor. Ingin bertanyakan bertanyakan soalan mengenai 'parcel unclaimed' iaitu kotak barang yang tidak dituntut untuk waktu yang lama. 
Langkah yang telah dibuat adalah:

mencari pemilik(owner), (sebab ada nama code pada atas kotak tersebut).
memaklumkan kepada pemilik tentang barangan untuk dituntut segera beberapa kali. tapi tidak diendahkan. 
Kebanyakkan barang yang tidak dituntut adalah lebih daripada 3 bulan sehingga 2 tahun lamanya walaupun telah diwar-warkan secara terbuka dan secara peribadi.

Jadi atas sebab kerisauan ruang tempat adalah terhad, ada terfikir merancang untuk melelong semula barangan tersebut. 

Adakah cara-cara seperti di atas dibenarkan ? Saya khuatir bahawa tindakan ini tidak berpatutan dan sebab itu saya memerlukan nasihat dan pendapat dari pakar agar tindakan saya seringi dengan syariah Islam. 

Semoga dengan ini, saya akan jumpa solusi yang terbaik. 

Terima kasih. ","Jawapan  

وعليكم السلام ورحمة الله وبركاتة
الحمدلله رب العلمين والصلاة والسلام علي أشرف الأنبياء المريلين وعلي أله وصحبه أجمعين أما بعد

Merujuk kepada situasi persoalan yang diajukan, langkah yang telah saudara lakukan terhadap ""parcel unclaimed"" adalah usaha yang baik. Namun, jika pihak saudara mempunyai polisi atau syarat atau terma perjanjian terhadap barang yang tidak dituntut, keputusan boleh dibuat mengikut syarat tersebut. Ini kerana setiap manusia mesti berpegang kepada janjinya. Firman Allah SWT dalam surah al-Israa' ayat 34 :

وَاَوْفُوْا بِالْعَهْدِۖ اِنَّ الْعَهْدَ كَانَ مَسْـُٔوْلًا

Maksudnya : Dan sempurnakanlah perjanjian (dengan Allah dan dengan manusia). Sesungguhnya perjanjian itu akan dipertanggungjawabkan.

Sebagai pelanggan, mereka sepatutnya sedia maklum akan tindakan yang boleh dilakukan oleh syarikat terhadap barang mereka jika tidak dituntut setelah tempoh tertentu diberikan dan pelbagai usaha telah dilaksanakan. Ini termasuklah jika syarikat melelong barang mereka. 

Tindakan ini dibuat dengan tujuan seperti, ruang simpanan yang terhad, barang makanan/minuman/ubatan yang mudah rosak atau sudah luput tarikh dan seumpamanya. Selain menyebabkan pembaziran kerana sepatutnya ia boleh dimanfaatkan daripada terbiar begitu sahaja tanpa digunakan.  

Adapun, jika tiada sebarang syarat antara syarikat dan pelanggan, maka parcel tersebut kekal menjadi harta yang tidak dituntut. Justeru, ia hendaklah diserahkan kepada pihak Baitulmal agar dapat dimanfaatkan untuk maslahah umat Islam. 

Saudara boleh hubungi Baitulmal yang berhampiran untuk tindakan selanjutnya, atau layari link berikut : 

https://www.mais.gov.my/hubungi-kami/   

Baitulmal Daerah Gombak
Kompleks Islam Daerah Gombak
KM16 Persiaran Pegawai, Bandar Baru Selayang
68100 Batu Caves, Selangor
T +603-6131 1131

والله أعلم بالصواب"
https://emusykil.muftiselangor.gov.my/index.php/site/jawapan?id=3174,"  Soalan

Assalamualaikum, Saya adalah peniaga online. saya ada masalah di mana customer online, telah membuat membayaran secara online kepada saya, dan saya pula mengalami masalah untuk berhubung dengan customer akibat tempat kami berhubung itu tidak dapat digunakan lagi oleh saya. Maksudnya saya tidak dapat contact customer dan customer pon tidak dapat contact saya. Dah macam macam saya cuba untuk berhubung dengan customer saya, tapi tidak berjaya. Soalan saya, apa yang saya harus buat dengan duit tersebut? Bolehkah saya menggunakkan duit itu walaupun saya dah berusaha untuk memulangkan duit customer tersebut.","Jawapan  

وعليكم السلام ورحمة الله وبركاته     
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Merujuk kepada persoalan yang dikemukakan, bayaran wang yang tuan terima adalah harga barang yang sepatutnya pihak tuan hantar atau pos kepada pelangan yang telah membuat bayaran tersebut. Akan tetapi disebabkan sistem online yang digunakan sebagai medium perhubungan di antara pihak tuan dan pelanggan telah tidak dapat digunakan lagi atas sebab-sebab tertentu, maka pihak tuan tidak dapat menghubungi pelanggan yang telah membuat pembayaran. Berdasarkan kenyataan di atas, adalah menjadi kewajipan kepada pihak tuan untuk memulangkan wang bayaran tersebut kepada pelanggan. Apa yang pihak tuan boleh lakukan adalah.

1. Menyerahkan wang bayaran tersebut kepada Baitulmal dengan menjelaskan kepada mereka kedudukan wang tersebut. Ini adalah kerana seandainya pelanggan itu menuntut suatu masa nanti, adalah menjadi kewajipan kepada pihak Baitulmal untuk memulangkannya.

2.  Walau bagaimanapun sekiranya nilai wang itu sedikit atau pihak tuan berkeperluan untuk menggunakan wang bayaran tersebut, adalah diharuskan untuk berbuat demikian dengan menganggapnya sebagai hutang dan sekiranya pelanggan itu diketahui maka wajib kepada pihak tuan untuk memulangkannya jika diminta.

والله أعلم بالصواب"
https://emusykil.muftiselangor.gov.my/index.php/site/jawapan?id=3177,"  Soalan

Salam tuan/puan,

Saya nak bertanya, di laman web shopee, banyak video courses orang-orang barat berkaitan pendidikan (Sebagai contoh teknik dan strategi menjana wang, memahirkan kemahiran dalam sesuatu perkara) dijual dengan harga yang sangat murah, sedangkan harga sebenar adalah dari ratusan hingga mencecah ribuan ringgit jika ditukar ke wang kita,

soalan saya, dengan melihat kemampuan kewangan seseorang, apakah hukum dan keberkatan apabila kita membeli barangan ini dan mengambil pelajaran/ilmu dan melaksanakan strategi2 yang kita pelajari dari video2 courses tersebut (personal use) untuk menjana wang/memahirkan diri kita dalam sesuatu perkara?","Jawapan  

وعليكم السلام ورحمة الله وبركاته
الحمد لله رب العالمين الصلاة والسلام على أشرف الأنبياء والمرسلين وعلى آله وأصحابه أجمعين ، أما بعد

Menuntut ilmu dan meningkatkan kemahiran merupakan perkara yang dituntut di dalam Islam. Walau bagaimanapun, ilmu dan kemahiran tersebut mestilah dilaksanakan berlandaskan panduan Hukum Syarak serta tidak terjebak dengan perkara yang diharamkan. Islam tidak melarang umatnya menuntut ilmu dan menambah kemahiran dengan sesiapa sahaja asalkan ianya memberi manfaat menurut neraca Islam.  Anas RA meriwayatkan bahawa Rasulullah SAW bersabda;

طلبُ العلمِ فريضةٌ على كلِّ مسلمٍ ، وإِنَّ طالبَ العلمِ يستغفِرُ له كلُّ شيءٍ ، حتى الحيتانِ في البحرِ

Maksudnya: Menuntut ilmu merupakan kewajipan bagi setiap orang Islam, sesungguhnya penuntut ilmu dimohon keampunnan kepadanya oleh setiap sesuatu termasuk ikan di lautan.

(Riwayat Ibnu Majah)

Telah berkata Imam al-Syafi'i:

من أراد الدنيا فعليه بالعلم، ومن أراد الآخرة فعليه بالعمل

Maksudnya: ""Sesiapa yang inginkan dunia maka tuntutlah ilmu, sesiapa yang inginkan akhirat maka beramal.

Namun, kaedah untuk mendapatkan ilmu tersebut hendaklah melalui cara yang dibenarkan oleh syarak dan tidak melibatkan sesuatu perkara yang boleh membawa kepada syubhah.

Merujuk kepada persoalan yang diajukan, apa yang pihak tuan boleh lakukan adalah dengan mendapatkan kepastian sama ada dengan menanyakan secara terus kepada pihak penjual atau sebagainya mengenai penjualan program pendidikan tersebut. Seandainya penjual mendapat kebenaran daripada pihak pengeluar program pendidikan tersebut untuk menjualnya dengan harga yang murah atau program pendidikan tersebut telah tersebar luas serta mudah untuk memperolehinya, maka diharuskan untuk membelinya. Namun sekiranya penjual tidak mendapat hak atau kebenaran untuk menjual dengan harga sebagaimana yang ditawarkan, maka tidak harus untuk membelinya. Ini adalah kerana ia melanggar hak rekacipta dan ini tidak diharuskan dari segi syarak.

Berhubung keberkatan ilmu yang diperolehi, ia bergantung kepada bagaimana ia diperolehi. Seandainya ia diperolehi dengan cara yang tidak diharuskan dari segi syarak, dikhuatiri kurang keberkatannya. Begitu juga sebaliknya.

والله أعلم بالصواب"
https://emusykil.muftiselangor.gov.my/index.php/site/jawapan?id=3185,"  Soalan

Assalamualaikum. Saya ada membeli rantai emas untuk isteri saya dan dibayar secara ansuran. Pada waktu itu saya tidak tahu bahawa haram membeli emas dengan bayaran ansuran. Adakah saya berdosa dan bagaimana kedudukan emas tersebut? Adakah saya tidak boleh menyimpannya atau saya perlu mendermakannya? Terima kasih ","Jawapan  

وعليكم السلام ورحمة الله وبركاتة

الحمدلله رب العلمين والصلاة والسلام علي أشرف الأنبياء المريلين وعلي أله وصحبه أجمعين أما بعد

Merujuk kepada persoalan tuan, pembelian barangan berupa emas mestilah dibuat secara lani atau secara langsung bukan tertangguh (ansuran). Hadis yang diriwayatkan daripada Ubadah Ibnu Samit katanya, Rasulullah SAW bersabda :

الذهب بالذهب والفضة بالفضة والبر بالبر والشعير بالشعير والتمر بالتمر والملح بالملح مثلا بمثل سواء بسواء يدا بيد فإذا اختلفت هذه الأصناف فبيعوا كيف شئتم إذا كان يدا بيد

Maksudnya: “Emas dengan emas, perak dengan perak, gandum dengan gandum, barli dengan barli, tamar dengan tamar, garam dengan garam, di dalam pertukaran dan jual beli sama jenis hendaklah sama jumlah tukaran, diserah-terima pada masa yang sama, apabila jenis barangan ini berbeza, maka berjual belilah sebagaimana dikehendaki tetapi hendaklah secara serah terima (secara lani)”. (Riwayat Muslim)

Hukumnya dimaafkan jika tuan melakukan pembelian rantai emas pada waktu itu disebabkan tidak tahu (الجهل) bahawa tidak boleh dibeli secara bayaran ansuran. Kaedah fiqah menyatakan :

جهل المكلف بالحكم موجب للعذر

Maksudnya: “Kejahilan mukallaf terhadap hukum, dikira sebagai satu keuzuran”

Sebaik sahaja tuan tahu, maka hendaklah bertaubat dan tidak mengulanginya lagi. Justeru, pemilikannya sah dan barang kemas tersebut boleh digunakan. Jika mempunyai kemampuan tuan hendaklah menyelesaikan bayaran keseluruhan baki harga emas tersebut. 

والله أعلم بالصواب"
https://emusykil.muftiselangor.gov.my/index.php/site/jawapan?id=3188,"  Soalan

Soalan saya, adakah halal pelaburan dlm cfg football investment Malaysia, atau adakah patuh shariah ","Jawapan  

وعليكم السلام ورحمة الله وبركاته

الحمد لله رب العالمين الصلاة والسلام على أشرف الأنبياء والمرسلين وعلى آله وأصحابه أجمعين ، أما بعد

Umat Islam dituntut untuk mencari yang halal daripada rezeki Allah SWT di muka bumi ini walaupun terkadang hasil daripada pelaburan yang tidak patut Syariah atau yang samar-samar (Syubhah) menjanjikan keuntungan yang berganda. Hal ini bertetapan dengan firman Allah SWT di dalam surah al-Baqarah: Ayat 172:

كُلُوا مِن طَيِّبَاتِ مَا رَزَقْنَاكُمْ

Maksudnya: Makanlah dari benda-benda yang baik (yang halal) yang telah Kami berikan kepada kamu.

Allah SWT telah berfirman di dalam surah Al-Maidah: 90

يَاأَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ (90)

Bermaksud: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

Di ayat yang lain, Allah SWT berfirman di dalam surah al-Baqarah: Ayat 275.

وَأَحَلَّ اللَّـهُ الْبَيْعَ وَحَرَّمَ الرِّبَاۚ

Maksudnya: Dan Allah telah menghalalkan berjual-beli (berniaga) dan mengharamkan riba.

Ayat-ayat di atas menjadi asas untuk membuat sebarang pelaburan. Kita perlu memasikan bahawa pelaburan yang hendak dilakukan itu tidak melibatkan unsur perjudian, riba dan juga gharar. 

Merujuk kepada soalan yang diajukan, dari penelitian ringkas kami, didapati bahawa terdapat keraguan di dalam pelaburan CFG Football Investment Malaysia yang memerlukan penyelidikan yang lebih lanjut. Antaranya dikhuatiri terdapat unsur money games serta perjudian. Tuan perlu berjaga-jaga pada pelaburan yang  menjanjikan keuntungan yang besar pada masa yang singkat. Untuk kepastian, tuan disarankan untuk membuat rujukan kepada Majlis Penasihat Syariah (MPS) Suruhanjaya Sekuriti Malaysia (SC) yang berautoriti di dalam menentukan kepatuhan Syarak sesuatu pelaburan.

والله أعلم بالصواب"
https://emusykil.muftiselangor.gov.my/index.php/site/jawapan?id=3191,"  Soalan

Assalamualaikum.

 

Saya kerja di bidang kreatif, dan apabila saya harus turun bantu shoot untuk musik video, ada satu scene dimana seolah2 penari meniru tarian Buddha hands, dan saya baru tahu tentang tarian itu pada hari shoot. Saya tidak tahu sama ada ianya kebetulan atau betul2 disengajakan, namun adakah saya turut berdosa atas penglibatan seperti berikut?","Jawapan  

وعليكم السلام ورحمة الله وبركاته

الحمد لله رب العالمين الصلاة والسلام على أشرف الأنبياء والمرسلين وعلى آله وأصحابه أجمعين ، أما بعد

Pekerjaan dalam bidang seni kreatif pada asalnya adalah harus menurut Islam. Namun perlu difahami bahawa penentuan hukum pekerjaan tersebut tertakluk kepada isi kandungan karya seni yang dihasilkan. Sekiranya hasil karya tersebut selari dengan asas agama Islam serta meninggalkan kesan yang baik dalam diri dan masyarakat, maka jelas ia diharuskan. Namun apabila sesebuah karya yang dihasilkan melibatkan perkara yang tidak dibenarkan seperti perempuan yang menari, tidak menutup aurat, lebih-lebih lagi jika perkara tersebut melibatkan sesuatu yang boleh merosakkan akidah umat Islam, maka ia adalah dilarang.

Firman Allah SWT dalam surah al-Maidah ayat ke 2:

وَتَعَاوَنُواْ عَلَى الْبرِّ وَالتَّقْوَى وَلاَ تَعَاوَنُواْ عَلَى الإِثْمِ وَالْعُدْوَانِ

Maksudnya: Dan tolong menolonglah kamu dalam mengerjakan kebajikan dan taqwa dan janganlah tolong - menolong dalam berbuat dosa dan pelanggaran.

Penghasilan muzik video yang memaparkan kelibat penari meniru tarian Buddha Hands adalah tindakan meniru dan mempromosi budaya agama lain yang tidak dibenarkan di dalam Islam. Oleh itu, penghasilan muzik video seperti ini adalah diharamkan kerana termasuk dalam perkara yang membantu menyebarkan perkara yang dilarang.

Rasulullah SAW bersabda:

مَن تَشبَّهَ بقَومٍ فهو منهم

Maksudnya:Sesiapa yang menyerupai sesuatu kaum maka dia juga dikira dari dari kalangan mereka.

(Riwayat Abu Daud)

Oleh yang demikian, sekiranya tuan terlibat dalam rakaman muzik video tarian tersebut, maka tuan dianggap turut bersyubahat di dalam melakukan perkara yang dilarang dan diharamkan.

والله أعلم بالصواب"
https://emusykil.muftiselangor.gov.my/index.php/site/jawapan?id=3214,"  Soalan

Salam, saya sdg mencari kerja dan saya mahu bekerja dalam bidang food and beverage. Namun, di tmpt shopping mall yang saya hendak kerja, banyak restoran/kedai yg menawarkan diskaun krismas/gong xi fa cai dan lain2. Terdapat juga perhiasan perayaan lain dan offer dari shopping mall seperti (contoh beli rm100 tebus percuma beg tahun harimau).

 

Apakah hukum bekerja disitu dan adakah saya dikira terlibat?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Daripada al-Nu’man bin Basyir, bahawa Nabi Muhammad SAW bersabda:

 إنَّ الحَلالَ بَيِّنٌ، وإنَّ الحَرامَ بَيِّنٌ، وبيْنَهُما مُشْتَبِهاتٌ لا يَعْلَمُهُنَّ كَثِيرٌمِنَ النّاسِ، فَمَنِ اتَّقى أُذُنَيْهِ، الشُّبُهاتِ اسْتَبْرَأَ لِدِينِهِ، وعِرْضِهِ

Maksudnya: Sesungguhnya yang halal itu jelas dan yang haram itu jelas. Dan di antara keduanya terdapat perkara-perkara yang syubhat (samar-samar) yang tidak diketahui oleh orang banyak. Maka Sesiapa yang menjaga (menjauhi) perkara syubhah (kesamaran), maka ia telah menyelamatkan agama dan maruahnya”.  (Riwayat Muslim)

Kayu pengukur bagi seorang Muslim dalam bermuamalah atau bergaul bersama orang bukan Islam adalah dengan melihat sama ada tindak-tanduknya itu menjurus kepada sikap reda terhadap akidah mereka ataupun hanya perbuatan yang dilakukan atas dasar kemasyarakatan dan hubungan sosial. Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-78 yang bersidang pada 12 Jun 2007 telah membincangkan Hukum Orang Islam Mengucapkan Tahniah Dan Ucapan Selamat Bersempena Perayaan Agama Bukan Islam. Muzakarah telah memutuskan bahawa:

Apa jua amalan atau perlakuan orang Islam dalam hal-hal yang berkaitan dengan perayaan orang bukan Islam sekiranya melibatkan akidah atau iktikad seperti mengiktiraf agama bukan Islam atau menganggap semua agama adalah sama, maka ia ditegah oleh Islam.

Walau bagaimanapun, sekiranya amalan atau perlakuan tersebut hanya atas dasar kemasyarakatan atau hubungan sosial antara Islam dan bukan Islam untuk tujuan perpaduan, maka ia dibenarkan oleh Islam. Berdasarkan kepada penerangan pihak tuan, pekerjaan yang dijalankan tidak menjurus kepada syubhah atau haram. Oleh itu, tuan boleh bekerja di tempat tersebut.

والله أعلم بالصواب

 "
https://emusykil.muftiselangor.gov.my/index.php/site/jawapan?id=3224,"  Soalan

Assalammualaikum, saya bekerja sebagai penghantat makanan sepenuh masa(grabfood), ada ya g saya amik pesanan dari kedai non muslim yang tiada arak/babi, disini saya ingin menanyakan soalan apakah hukum saya amik pesanan di kedai non muslim yang tiada babi/arak?","Jawapan  

وعليكم السلام ورحمة الله وبركاته ...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه

Merujuk kepada persoalan saudara, pekerjaan perkhidmatan menghantar makanan dari kedai orang bukan Islam yang tidak mengandungi unsur arak atau babi dan tidak mengandungi unsur-unsur yang haram atau syubhah bagi sesuatu pesanan yang diambil, maka tidak berdosa dan pendapatannya adalah halal tanpa perlu menyelidiki perkara-perkara yang tersembunyi.

والله أعلم بالصواب"
https://emusykil.muftiselangor.gov.my/index.php/site/jawapan?id=3236,"  Soalan

Assalamualaikum

Saya seorang guru sekolah kerajaan di Selangor. Pihak kerajaan negeri ada menjalankan program tuisyen rakyat selangor di mana program ini adalah kelas tambahan bagi murid-murid selepas waktu sekolah. Akan tetapi kelas tambahan tersebut telah dijalankan pada waktu persekolah dan bukan pada waktu selepas persekolah. Saya merasa musykil dan waswas dengan elaun yang saya perolehi dari kelas tambahan tersebut. Apakah status elaun tersebut. saya tidak mahu mengunakan wang elaun tersebut untuk tujuan peribadi kerana merasa ragu-ragu akan status halal dan berkat elaun tersebut kerana diperolehi melalui cara penipuan tuntutan elaun. Apa yang perlu saya buat dengan duit tersebut. Adakah boleh saya

i) gunakan duit itu untuk membeli peralatan untuk kegunaan sekolah dan guru dan manfaat untuk murid seperti papan putih, projektor, fotostate bahan dan sebagainya?

ii) memberi sumbangan derma pada murid yang susah

iii) menyerahkan kesemua duit itu pada baitulmal?

 

Sekian terima kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, terdapat dua keadaan:

1. Sekiranya penentuan waktu itu dibuat oleh pihak guru itu sendiri tanpa keizinan diri pihak sekolah, maka ia tidak dibenarkan. Ini adalah kerana guru tersebut telah menggunakan waktu kerja bagi urusan lain yang tidak sepatutnya.

2. Sekiranya penentuan waktu itu ditetapkan oleh pihak sekolah maka ia adalah dibenarkan. Ini adalah kerana pihak sekolah telah sedia maklum dan mengajarkan tuisyen itu dianggap sebagai suatu tugasan tambahan lain selain dari tugasan hakiki. Namun, jika masih berasa ragu akan keharusannya dan tidak mahu menggunakan elaun tersebut untuk kegunaan sendiri lalu memberikan kepada jalan kebajikan, maka ia adalah sifat warak yang dipuji.

Jika anda berada dalam keadaan pertama maka wang tersebut termasuk dalam Wang  Tidak Patuh Syarak dan berdasarkan keputusan Muzakarah Jawatankuasa Fatwa ke-87, Majlis Kebangsaaan bagi Hal Ehwal Islam pada 23-25 Jun 2009, telah dinyatakan iaitu:

“Muzakarah berpandangan bahawa di dalam Islam harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manfaat dan kepentingan diri sendiri serta perlu dibersihkan melalui kaedah-kaedah berikut:

i. Diserahkan kepada baitulmal untuk maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya;

ii. Diserahkan kepada golongan fakir miskin; atau

iii. Jika harta tersebut merupakan harta rompak, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada baitulmal”.

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3242,"  Soalan

Assalamualaikum Ustaz. Dalam bulan ini banyak benda yang saya perlu bayar sekaligus seperti Roadtax kereta, lesen kereta, roadtax moto menyebabkan banyak komitmen2 seperti bayaran bulanan rumah, hutang bank dan hutang2 lain tertunggak..gaji yang saya terima setiap bulan tidak lagi seperti sebelum ini walaupun gaji basic telah dinaikkan ke RM2000 namun saya tidak lagi meneriman bayaran OT seperti sebelum ini menyebabkan gaji bersih yg saja terima setiap bulan dalam lingkungan RM2000 - RM2100.. Isteri saya bekerja disebuah restoran namun gaji yang beliau terima ialah lebih kurang RM1600 saja..komitmen yang perlu saya bayar setiap bulan lebih kurang RM3500 termasuk pampers dan susu anak saya yang seorang..Disebabkan itulah saya telah mendaftar untuk menjadi GrabRider sebagai part time untuk membayar komitmen yang tertunggak namun atas ketiadaan kuota untuk id Halal saya secara automatik menerima id regular ( menerima pesanana halal dan non- halal) padahal semasa pendaftaran saya telah memilih id halal namun pada waktu pengaktifan staff grab tidak memberitahu saya dan saya hanya tahu bahawa saya telah menerima id regular dari rakan driver grab yang lain. Saya telah berhubung dengan GRAB untuk menukar balik ID yang telah didaftar namun mereka mengatakan bahawa pada waktu ini mereka tidak dapat menukarnya biarpun saya telah mengatakan bahawa pada waktu pendaftaran saya telah memilih ID Halal. Soalan saya disini apakah hukum saya menghantar makanan non-halal (tidak termasuk arak kerana saya tahu haram untuk terlibat dengan arak hatta dalam penghantaran sekalipun). Maksud saya hukum menghantar makanan dari kedai non halal. Saya tidak ada pilihan lain selain menjadikan Grab rider sebagai part time kerana saya sangat memerlukan wang ketika ini untuk membayar tunggakan komitmen seperti renew lesen, roadtax kereta, installment rumah dan hutang2 lain..","Jawapan  

وعليكم السلام ورحمة الله وبركاته ...

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه

Merujuk kepada persoalan saudara, berdasarkan Keputusan Mesyuarat Jawatankuasa Fatwa Kali Ke-5/2021 yang bersidang pada 5 ربيع الأول 1443H bersamaan 12 Oktober 2021 telah membincangkan mengenai Pekerjaan Menghantar Makanan Tidak Halal.  Mesyuarat memutuskan bahawa:-

a) Hukum pekerjaan perkhidmatan menghantar makanan yang keseluruhannya tidak halal adalah haram dan tidak dibenarkan.

b) Hukum pekerjaan perkhidmatan menghantar makanan yang bercampur antara halal dan haram adalah harus akan tetapi wajib bagi pekerja tersebut menyucikan penghasilan daripada sumber haram.

c) Pekerjaan perkhidmatan menghantar makanan yang tidak diketahui status halal, maka tidak berdosa dan pendapatannya adalah halal tanpa perlu menyelidiki perkara-perkara yang tersembunyi.

Sehubungan itu, pekerjaan perkhidmatan menghantar makanan dari kedai orang bukan Islam yang tidak mengandungi unsur arak atau babi dan tidak mengandungi unsur-unsur yang haram atau syubhah bagi sesuatu pesanan yang diambil, maka tidak berdosa dan pendapatannya adalah halal tanpa perlu menyelidiki perkara-perkara yang tersembunyi. Namun dalam masa yang sama, ingin juga kami tegaskan bahawa pendapatan yang diperolehi oleh seseorang penghantar makanan dalam talian disifatkan haram apabila mereka mengetahui status makanan yang dihantar kepada pelanggan adalah tidak halal.

 

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=3257,"  Soalan

assalamualaikum,saya ingin bertanya berkenaan urusan jual beli,saya ada menjalankan perniagaan membeli buah kelapa sawit daripada pekebun-pekebun kecil,buah yang saya beli perlu saya kumpul di pusat belian sehingga mencapai kuantiti yang membolehkan untuk saya hantar ke kilang.Permasalah yang terjadi masa yang diambil untuk mengumpul buah akan memakan masa sehari dimana buah yang dihantar pagi oleh pekebun saya akan hantar ke kilang pada pagi keesokknya,buah yang dikumpul akan dibiarkan di kawasan pengumpulan yg terbuka menyebabkan susut nilai,kebanyakan pembeli buah sawit akan menyiram buah sawit sebelum dihantar ke kilang untuk mengekalkan kesegaran buah.soalan saya boleh ke saya untuk menyiram buah sawit tersebut,jika saya tidak berbuat seperti itu susut nilai akan berlaku dan menyebabkan kerugian pada perniagaan saya","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Bagi menunjukkan hina dan tercelanya perbuatan menipu dalam sukatan dan timbangan ini, Allah SWT telah menempelak peniaga yang berbuat demikian dalam surah al-Mutaffifin ayat 1-3:

وَيْلٌ لِّلْمُطَفِّفِيْنَۙ الَّذِيْنَ اِذَا اكْتَالُوْا عَلَى النَّاسِ يَسْتَوْفُوْنَۖ وَاِذَا كَالُوْهُمْ اَوْ وَّزَنُوْهُمْ يُخْسِرُوْنَۗ

Maksudnya: Kecelakaan besar bagi orang-orang yang curang (dalam timbangan dan sukatan) Iaitu mereka yang apabila menerima sukatan (gantang cupak) dari orang lain mereka mengambilnya dengan cukup, Dan (sebaliknya) apabila mereka menyukat atau menimbang untuk orang lain, mereka kurangi.

Antara lain dalam  surah al-Isra’ ayat 35:

وَأَوۡفُوا۟ ٱلۡكَیۡلَ إِذَا كِلۡتُمۡ وَزِنُوا۟ بِٱلۡقِسۡطَاسِ ٱلۡمُسۡتَقِیمِۚ ذَ ٰ⁠لِكَ خَیۡرࣱ وَأَحۡسَنُ تَأۡوِیلࣰا

Maksudnya: Dan sempurnakanlah sukatan apabila kamu menyukat, dan timbanglah dengan timbangan yang adil. Yang demikian itu baik (kesannya bagi kamu di dunia) dan sebaik baik kesudahan (yang mendatangkan pahala di akhirat kelak).

Kesimpulannya, sekiranya dengan menyiram air kepada buah sawit tersebut menjamin kesegaran buah dan mengelakkan busuk, ia adalah diharuskan. Namun sekiranya proses tersebut akan menipu timbangan sebenar, ia adalah HARAM.

والله أعلم بالصواب"
https://emusykil.muftiselangor.gov.my/index.php/site/jawapan?id=3260,"  Soalan

Saya sekarang dibawah employment satu Islamic bank dan bekerja di bahagian Company Secretarial Department. Kerja saya adalah administrative in nature and involve attending Board meetings and take minutes of meeting. 

 

Soalan saya adalah, apakah hukum sekiranya saya provide secretarial services kepada -

 

1. holding company Islamic bank tersebut yang mempunyai subidiary conventional bank

2 the conventional bank yang merupakan sister company","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Kami mulakan dengan firman Allah SWT dalam surah al-Maidah ayat 2

وَتَعَاوَنُوْا عَلَى الْبِرِّ وَالتَّقْوٰىۖ وَلَا تَعَاوَنُوْا عَلَى الْاِثْمِ وَالْعُدْوَانِ ۖوَاتَّقُوا اللّٰهَ ۗاِنَّ اللّٰهَ شَدِيْدُ الْعِقَابِ

Maksudnya:  dan janganlah kamu tolong-menolong pada melakukan dosa (maksiat) dan pencerobohan Dan bertaqwalah kepada Allah, kerana sesungguhnya Allah Maha Berat azab seksa-Nya (bagi sesiapa yang melanggar perintahNya).

Secara asasnya pekerjaan yang dilakukan oleh tuan adalah harus iaitu sekadar berperanan menyediakan minit kepada mesyuarat-mesyurat yang diadakan. Namun hendaklah berhati-hati kerana keterlibatan kita dalam urusan perbankan konversional boleh menyebabkan diri kita mendapat kemurkaan Allah SWT. 

Sewajarnya perlu ada pengasingan tugasan yang jelas di antara perbankan Islam dan pebankan konvensional. 

Daripada al-Nu’man bin Basyir, bahawa Nabi Muhammad SAW bersabda:

إِنَّ الْحَلَالَ بَيِّنٌ، والْحَرَامَ بَيِّنٌ، وبَيْنَهُمَا مُشْتَبِهَاتٌ

Maksudnya: “Sesungguhnya perkara yang halal itu jelas, dan sesungguhnya perkara yang haram itu juga jelas, dan di antara kedua perkara tersebut ada perkara-perkara samar (syubhat)"". (Riwayat Bukhari)

والله أعلم بالصواب"
https://emusykil.muftiselangor.gov.my/index.php/site/jawapan?id=3262,"  Soalan

Salam alayk ustaz. Maaf saya nak bertanya tentang hutang si mati. Si mati ada berhutang dengan si fulan sebanyak 20 mayam emas lebih kurang 15 tahun yang lalu. Si mati ambik emas tersebut dan gadai. Masalah timbul apabila, jumlah gadaian dan segala surat menyurat berkenaan gadaian, ahli keluarga tak tahu dan tak jumpa. Sekarang, ahli keluarga tak pasti mcm mana nak selesaikan hutang 15 tahun yang lalu, kiraan yang harus dibayar bagaimana ustaz? Mohon penjelasan dan bantuan dari ustaz. Adakah ahli keluarga perlu tukarkan nilai 20 mayam itu ke gram dan bayar mengikut harga semasa emas harini walaupon harga emas sangat berbeza 15 tahun yang lalu. Terima kasih ustaz.","Jawapan  

وعليكم السلام ورحمة الله وبركاته

الحمد لله رب العالمين الصلاة والسلام على أشرف الأنبياء والمرسلين وعلى آله وأصحابه أجمعين ، أما بعد

Membayar hutang merupakan suatu perkara wajib. Hadis riwayat Abu Hurairah RA bahawa Rasulullah SAW bersabda;

نفس المؤمن مُعَلّقة بدَيْنِه حتى يُقْضى عنه

Maksudnya: Jiwa seorang mukmin itu tergantung dengan hutangnya sehingga dilunaskannya.

(Riwayat al-Tirmizi)

Merujuk kepada soalan yang diajukan, hutang yang ditanggung oleh si mati wajib dibayar menggunakan harta pusaka peninggalan si mati. Sekiranya hutang tersebut sebanyak 20 mayam emas, maka perkara yang sama wajib dibayar kepada pihak yang memberi hutang kepadanya. 

Imam al-Syirazi menyatakan dalam kitab Muhazzab;

ويجب على المستقرِض ردُّ المثل فيما له مثل؛ لأن مقتضى القرض: رد المثل

Maksudnya: Dan wajib ke atas orang yang berhutang untuk membayar semula seperti yang dihutangkan kerana asas kepada hutang adalah memulangkan seperti yang dihutangkan.

Jumlah yang sama wajib dibayar semula iaitu 20 mayam emas. 1 mayam bersamaan 3.37 gram. 20 mayam x 3.37 gram = 67.4 gram emas, tanpa melihat kepada kenaikan atau penyusutan nilai atau harga emas.

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=3263,"  Soalan

Assalamualaikum,

Saya ingin bertanya berkenaan kisah ibu saya. Awal cerita bermula lebih kurang 25 tahun lepas. Arwah ayah saya telah menebus barang emas gadaian arwah makcik saya beberapa bulan sebelum barang kemas itu bakal dipindah hak milik kerana masa itu arwah makcik memerlukan wang bagi menampung anak-anaknya. Barang kemas itu telah disimpan oleh ibu saya menunggu sekiranya makcik saya mampu menebus kembali barang kemas tersebut yang dimasa itu nilai gadaian rm160. Selang beberapa tahun, mak cik saya meninggal dunia dan anak-anaknya telah berpindah. Sekarang, ibu sudah pun berusia 80 tahun..dia tidak mahu menyimpan barang kemas itu lagi dan ibu mahu tahu sekiranya dia ingin anak-anak makcik saya mengambil semula atau membeli barang kemas itu dgn nilai emas semasa, adakah itu dikira riba. Apakah cara terbaik yang boleh diberikan?

Terim Kasih.","Jawapan  

وعليكم السلام ورحمة الله وبركاتة

الحمدلله رب العلمين والصلاة والسلام علي أشرف الأنبياء المريلين وعلي أله وصحبه أجمعين أما بعد

Berdasarkan kepada pernyataan yang dinyatakan oleh saudari, dapat difahami bahawa yang sebenarnya arwah makcik dikira masih berhutang dengan ibu saudari. Ini kerana, arwah ayah saudarilah yang telah menebus kembali barang emas gadaian arwah makcik kerana beliau tidak mampu menebusnya disebabkan memerlukan wang untuk menampung keperluan anak-anaknya pada waktu itu. Jadi, barang kemas itu dijadikan tebusan. Oleh kerana barang kemas itu masih tidak ditebus oleh makcik (semasa masih hidup) dalam tempoh tertentu, maka ibu boleh memilih beberapa kaedah sebagai cara penyelesaian; 

1. Meminta waris, iaitu anak-anak arwah makcik membayarkan hutang bagi pihak arwah ibunya iaitu sejumlah bayaran yang sama nilainya semasa arwah ayah saudari menebuskan barang emas gadaian makcik iaitu berjumlah RM160. Setelah hutang dilunaskan, pulangkan semula barang kemas yang disimpan oleh ibu kepada anak-anak arwah makcik.

2. Kaedah lain ialah, jika mereka tidak mampu untuk membayar hutang, maka barang kemas itu perlu dijual mengikut nilai semasa, hasil jualan itu ditolak dengan hutang dahulu dan jika ada baki, baki itu diserah kepada anak-anak makcik. Tetapi jika setelah dijual, hasil jualan itu tidak mencukupi untuk membayar hutang, maka anak-anak arwah makcik digalakkan untuk mencukupkan baki untuk membayar hutang itu sahaja. Mudah-mudah perkara ini dapat diselesaikan dengan baik dan semua pihak berlapang dada dan tenang hati. 

Begitulah pentingnya bagi kita menjaga silaturahim dalam Islam, malah Allah SWT menjanjikan ganjaran besar untuk orang yang sentiasa menjaga hubungan itu. Rasulullah SAW bersabda dalam sebuah hadis diriwayatkan Anas bin Malik RA yang bermaksud: “Sesiapa yang ingin dipermudahkan rezekinya dan ditangguhkan ajalnya (dipanjangkan umurnya) maka hendaklah dia menyambungkan tali persaudaraan (silaturahim).”[ Riwayat al-Bukhari dan Muslim.]

والله أعلم بالصواب

 "
https://emusykil.muftiselangor.gov.my/index.php/site/jawapan?id=3267,"  Soalan

Assalamualaikum, saya ingin bertanya tentang ujrah atau upah amil yang mengumpul, mengusaha serta menyampaikan harta wakaf. Bolehkah seseorang amil itu mengambil upah daripada harta yang diwakafkan itu? Sebagai contoh, amil mengambil 50 sen daripada Rm 10 daripada harta yang diwakafkan dengan pihak pewakaf mengetahui dan meredhai transaksi tersebut. Cas atau upah dikenakan tersebut digunakan untuk menampung kos pengurusan dan bayaran gaji amil tersebut.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه اجمعين أما بعد

Untuk makluman, sebarang usaha untuk mengumpul atau mengurus harta wakaf perlu mendapat kebenaran daripada pihak yang berwajib. Berdasarkan kepada ENAKMEN WAKAF (NEGERI SELANGOR) 2015, Seksyen 45. Mentadbir atau mengurus wakaf am atau wakaf khas tanpa kebenaran Majlis atau Perbadanan:
Mana-mana orang yang mentadbir atau mengurus wakaf am atau wakaf khas tanpa kebenaran bertulis daripada Majlis atau Perbadanan melakukan suatu kesalahan dan apabila disabitkan boleh didenda tidak melebihi seribu ringgit atau dipenjarakan selama tempoh tidak melebihi enam bulan atau kedua-duanya.

Merujuk kepada soalan yang diajukan, adalah tidak dibenarkan kepada amil untuk mengambil upah dari kutipan wang wakaf yang dikumpul. Ini adalah kerana wakaf tersebut telah menjadi milik Allah swt. Walau bagaimanapun, amil boleh mengambil upah dari manfaat wang wakaf tersebut atau sumber-sumber lain. 

والله أعلم بالصواب 

 "
https://emusykil.muftiselangor.gov.my/index.php/site/jawapan?id=3268,"  Soalan

Salam, 

Saya ada soalan, adakah melabur saham melalui aplikasi OctaFX yang banyak diwawarkan diTV and diYouTube halal?

Sekian","Jawapan  

السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Istilah FOREX merupakan singkatan kepada Foreign Exchange yang juga disebut sebagai FOREX, FX dan pasaran matawang digunakan untuk merujuk kepada perdagangan di pasaran matawang oleh para pelabur dan spekulator. Ia merangkumi semua aspek termasuk beli, jual dan tukar matawang pada harga semasa atau harga yang ditetapkan. FOREX adalah pasaran global yang terdesentralisasi, di mana aktiviti memperdagangkan matawang suatu negara dengan matawang suatu negara lain. Dari segi volume pasaran, FOREX adalah salah satu dari pasaran kewangan terbesar di dunia untuk perdagangan pelbagai matawang. Ia membantu pelaburan dan perdagangan antarabangsa melalui transaksi pertukaran asing

Hasil semakan yang dilakukan, OCTAFX merupakan salah satu platform pelaburan forex. Dalam menjelaskan perkara ini, ingin kami tegaskan bahawa pelaburan tukaran mata wang asing atau forex diputuskan haram kerana ia melibatkan harta ribawi iaitu mata wang dan mengandungi unsur-unsur riba. Selain daripada itu, Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (MKI) ke 98 yang bersidang pada 13-15 Februari 2012 juga telah memutuskan bahawa pelaburan forex adalah haram. 

Dalam menjelaskan perkara ini, Muzakarah  menegaskan bahawa operasi perdagangan pertukaran mata wang asing (forex) hendaklah bebas daripada sebarang unsur riba, elemen al-Salaf wa al-Bay (pemberian hutang dengan syarat dilakukan transaksi jual beli), unsur perjudian, gharar yang berlebihan dan kezaliman atau eksploitasi.

Berdasarkan kajian terperinci yang telah dilakukan, Muzakarah mendapati bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik mengandungi unsur-unsur seperti riba melalui pengenaan rollover interest, pensyaratan jual beli dalam pemberian hutang melalui leverage, qabd yang tidak jelas ketika transaksi pertukaran, penjualan mata wang yang tiada dalam pegangan dan spekulasi yang melibatkan perjudian. Selain itu ianya juga tidak sah dari sisi undang-undang Kerajaan Malaysia.

Muzakarah juga menegaskan bahawa keputusan yang diputuskan ini tidak terpakai ke atas urus niaga pertukaran mata wang asing menerusi kaunter di pengurup wang berlesen dan urus niaga pertukaran mata wang asing yang dikendalikan oleh institusi-institusi kewangan yang dilesenkan di bawah undang-undang Malaysia. Ini adalah kerana pertukaran wang dilakukan dalam bentuk fizikal dan secara lani (on the spot).

والله أعلم بالصواب

Sekian, terima kasih.   "
https://emusykil.muftiselangor.gov.my/index.php/site/jawapan?id=3271,"  Soalan

Assalamualaikum, kalau saya minta kawan saya belikan barang dikedai untuk diberikan kepada orang susah sebanyak RM100 dengan duitnya dahulu (pinjam), upah kawan saya adalah sebanyak RM10 (upah beli dan hantar kepada orang susah), adakah ketika mana kawan saya beri saya pinjam duit berserta ambil upah itu termasuk larangan (لا يحل سلف وبيع)?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Dari Abdullah bin ‘Amr, dia berkata, Rasulullah SAW bersabda:

لاَ يَحِلُّ سَلَفٌ وَبَيْعٌ وَلاَ شَرْطَانِ فِى بَيْعٍ وَلاَ رِبْحُ مَا لَمْ تَضْمَنْ وَلاَ بَيْعُ مَا لَيْسَ عِنْدَكَ

Maksudnya: Tidaklah halal transaksi hutang yang dicampur dengan transaksi jual beli, tidak boleh ada dua syarat dalam satu transaksi jual beli, tidaklah halal keuntungan yang diperolehi tanpa adanya tanggungjawab untuk menanggung kerugian, dan engkau tidak boleh menjual barang yang bukan milikmu.” (Riwayat Abu Daud)

Berdasarkan kepada situasi yang diberikan oleh tuan, tidak menggambarkan kepada makna hadis yang dinyatakan. Hadis di atas lebih menjurus kepada situasi apabila seseorang tidak dibenarkan memberi pinjaman atau hutang dengan memberikan syarat tambahan sehingga menyebabkan pihak yang meminjam atau berhutang akan menjual atau menyewakan sesuatu kepada pihak pemberi hutang.  Atau pihak yang berhutang disyaratkan perlu membeli ataupun menyewa sesuatu dari pihak pemberi hutang.

Situasi tuan adalah lebih kepada mendahulukan duit rakan bagi urusan jual beli dan upah yang berlaku adalah upah atas usahanya pergi ke kedai.

والله أعلم بالصواب"
https://emusykil.muftiselangor.gov.my/index.php/site/jawapan?id=3273,"  Soalan

Assalamualaikum w.r.t,

Saya mewakili syarikat ingin mengemukakan pertanyaan seperti berikut. 

Apakah hukumnya sekiranya syarikat menjalankan aktiviti pensijilan dan pelabelan untuk vape atau e-cigarrete bagi memastikan produk tersebut menepati keperluan standard kualiti dan keselamatan, sebelum pemohon/peniaga memasarkan produk-produk tersebut dipasarkan kepada orang ramai. Apakah hukumnya yuran bayaran / pendapatan yang diterima oleh pihak syarikat melalui aktiviti pensijilan dan pelabelan tersebut. 

Diharapkan mendapat pencerahan hukum berkenaan perkara diatas. 

Sekian, Terima kasih.

 

Rohana.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Sebagaimana yang telah diputuskan dalam Jawatankuasa Fatwa Negeri Selangor kali 1/2016 yang bersidang pada 19 Januari 2016 memutuskan bahawa:

Penggunaan rokok elektronik dan vape adalah haram. Oleh itu, umat Islam adalah dilarang menghisap rokok elektronik dan vape atau apa-apa aktiviti yang berkaitan dengan rokok elektronik dan vape.

Berdasarkan kepada situasi pihak puan, sememangnya pekerjaan puan adalah baik iaitu memastikan segala produk yang dikeluarkan selamat untuk digunakan oleh para pengguna. Namun, ia bersalahan dengan fatwa Negeri Selangor dan juga negeri-negeri lain bahawa penggunaan rokok elektronik ini adalah HARAM. Di dalam surah al-Maidah, ayat 2, Allah SWT berfirman:

وَتَعَاوَنُوْا عَلَى الْبِرِّ وَالتَّقْوٰىۖ وَلَا تَعَاوَنُوْا عَلَى الْاِثْمِ وَالْعُدْوَانِ ۖوَاتَّقُوا اللّٰهَ ۗاِنَّ اللّٰهَ شَدِيْدُ الْعِقَابِ

Maksudnya: ""Dan hendaklah kamu bertolong-tolongan untuk membuat kebajikan dan bertaqwa, dan janganlah kamu tolong-menolong pada melakukan dosa (maksiat) dan pencerobohan/permusuhan. Dan bertaqwalah kepada Allah, kerana sesungguhnya Allah Maha Berat azab seksa-Nya (bagi sesiapa yang melanggar perintah-Nya)"".

Adalah disarankan pihak puan menjalankan perniagaan yang lebih menjamin dari sudut halal dan berkat dari Allah SWT.

والله أعلم بالصواب"
https://emusykil.muftiselangor.gov.my/index.php/site/jawapan?id=3286,"  Soalan

Assalamualaikum ustaz,

 

Pengeluaran Wang simpanan KWSP umur 55 tahun

 

1. Pendapat ustaz 1 menyatakan zakat wang simpanan wajib dikeluarkan apabila dapat terus duit dan dimasukkan dalam akaun bank..tak perlu tunggu setahun. Pendapat ustaz 2 pula menyatakan kena tunggu setahun dulu dari tarikh wang masuk..cukup haul dalam akaun bank barulah wajib keluarkan zakat. Mana satu yang betul dari pendapat ustaz tersebut.

 

2. Wajibkah ahli tersebut keluarkan zakat kerana beliau dah dikira bersara(swasta) dan tiada lagi pendapatan tetap..hanya bergantung pada wang KWSP tersebut untuk menyara diri dan keluarga.

 

Sebab duit tersebut akan berkurangan setiap bulan untuk kegunaan harian ahli...sebab syarat wajib zakat simpanan mesti duit tersebut berkembang atau bertambah...ini sebaliknya..

 

Sekian semoga mendapat penjelasan akan kekeliruan ini dari pihak tuan.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Pengertian zakat menurut istilah syara’ ialah kadar tertentu yang diambil daripada sebahagian harta tertentu, yang wajib diberikan kepada golongan tertentu apabila cukup syarat-syarat yang ditentukan.Harta yang diberikan kepada golongan tertentu itu dinamakan zakat. Ini adalah kerana pengagihan tersebut dan dengan doa penerimanya akan menyebabkan baki hartanya menjadi subur dan bertambah berkat. Mengeluarkan zakat juga bererti membersihkan harta daripada sebarang perkara syubhah. Dengan kata lain, ia akan mengeluarkan hak orang lain yang ada dalam harta berkenaan, terutamanya hak orang yang benar-benar berhajat dan memerlukannya.

1. Zakat simpanan dikira sebanyak 2.5% seperti mana zakat emas dan perak dan diambil kira baki terendah dalam simpanan seseorang yang telah cukup syarat-syaratnya. Manakala untuk pembayaran zakat wang simpanan KWSP, dalam keputusan mesyuarakat Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia kali ke-5 dan kali ke-74 yang menyatakan pandangan hukum seperti berikut:

Wang simpanan KWSP wajib dikeluarkan bagi pekerja-pekerja Islam sebagai zakat bila cukup haulnya iaitu setahun setelah penerimaannya.
Pencarum KSWP digalakkan mengeluarkan zakat sejurus menerima wang KWSP jika cukup nisabnya tanpa menunggu haul setahun.

Mesyuarat Jawatankuasa Fatwa Negeri Selangor (MJKFNS) yang bersidang pada 7 Jun 2007 memutuskan bahawa: Pencarum KWSP digalakkan mengeluarkan zakat sejurus menerima atau mengeluarkan wang KWSP tersebut jika cukup nisabnya tanpa menunggu haul setahun. Berdasarkan keterangan fatwa Selangor adalah sangat digalakkan mengeluarkan zakat sejurus menerima atau mengeluarkan wang KWSP tersebut jika cukup nisabnya tanpa menunggu haul setahun kerana dikhuatiri wang tersebut akan berkurangan dari segi nisabnya yang tidak wajib dikenakan zakat lagi.

2. Seorang pesara wajib membayar zakat jika wang simpanannya mencukupi nisab. Adalah dicadangkan untuk menyimpan wang di dalam institusi kewangan yang mengeluarkan zakat terhadap wang simpanan bagi pihak pelanggan seperti Tabung Haji. Pelanggan biasanya akan mendapat keuntungan bersih setiap tahun tanpa perlu mengeluarkan zakat kerana telah diuruskan oleh pihak institusi.  

Dimohon juga agar saudara merujuk kepada pusat zakat yang berdekatan iaitu badan yang berautoriti dalam perkara ini. Semoga kita menjadi golongan yang membayar zakat.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3290,"  Soalan

SALAM

SAYA ADA PERTANYAAN

SAYA MENJALANKAN PERNIAGAAN KERETA SEWA TIDAK BERLESEN

YANG MENJADI PERSOALAN/MASALAH SAYA ADALAH APABILA KERETA SEWA SAYA EXCIDENT SAYA CLAIM INSURAN SEBAGAI KERETA PERIBADI

PIHAK INSURAN TIDAK MEMBENARKAN CLAIM JIKA KERETA TERSEBUT DIBUAT SEBAGAI KERETA SEWA TAPI SAYA MEMBAYAR INSURAN KERETA TERSEBUT TIAP2 TAHUN SEBAGAI INSURAN PERIBADI

JADI JIKA BERLAKU KEMALANGAN SAYA TELAH NYATAKAN PADA PIHAK  INSURAN KERETA TERSEBUT SEBAGAI KERETA PERIBADI ATAU DIPINJAM ORANG SUPAYA DAPAT CALAIM INSURAN TERSEBUT

JADI APA HUKUM SAYA MENIPU PIHAK INSURAN DAN ADAKAH DUIT CLAIM MAMBAIKI KERETA TERSEBUT MENJADI HARAM SEDANGKAN SAYA MEMBAYAR DUIT INSURAN TERSEBUT TIAP2 TAHUM.TERIMA KASIH

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Sekiranya kereta tersebut digunakan sebagai kereta sewa maka perbuatan membuat tuntutan atas penggunaan peribadi adalah perbuatan menyalahi kontrak perjanjian antara pemilik kereta dan pihak insurans. Melanggar perjanjian merupakan perbuatan yang berdosa berdasarkan dalil Al-Quran serta hadis berikut: 

Di dalam surah Al-Maidah ayat 1, Allah SWT berfirman:   

يَاأَيُّهَا الَّذِينَ آمَنُوا أَوْفُوا بِالْعُقُودِ     

Maksudnya: Wahai orang-orang yang beriman, penuhi serta sempurnakanlah akad-akad (perjanjian-perjanjian).

Di dalam surah Al-Isra' ayat 34 pula Allah SWT berfirman: 

وَأَوْفُوا بِالْعَهْدِ إِنَّ الْعَهْدَ كَانَ مَسْئُولًا

Maksudnya: Dan sempurnakanlah perjanjian (dengan Allah dan dengan manusia), sesungguhnya perjanjian itu akan ditanya. 

Begitu juga, sepotong hadis yang diriwayatkan daripada Abu Hurairah RA bahawa Rasulullah SAW bersabda:

 المسلمونَ على شروطِهم

Maksudnya: Orang muslim dipegang atas syarat-syarat mereka (perjanjian yang dipersetujui). (Riwayat Abu Daud)

Berdasarkan ayat-ayat Al-Quran serta hadis di atas, orang Islam dibenarkan membuat perjanjian antara pihak-pihak sekalipun dengan orang bukan Islam, namun perjanjian tersebut mestilah sesuatu yang tidak bertentangan dengan hukum syarak. Sekalipun pemilik kenderaan membayar insurans tersebut secara tahunan, namun perbuatan melanggar perjanjian adalah sesuatu yang berdosa serta ia perlu dielak.

والله أعلم بالصواب

Sekian, terima kasih.      
 

                                                      "
https://emusykil.muftiselangor.gov.my/index.php/site/jawapan?id=3291,"  Soalan

Assalamualaikum JMNS.

Saya ingin bertanya soalan:

Adakah halal barang/hadiah/pendapatan yang dimain secara cabutan bertuah dengan MENGGUNAKAN POINTS/MATA yang telah dikumpul sekian lama atau hukumnya sama dengan judi? Contoh (Ali telah lama menjadi ""member"" untuk sebuah pasaraya dan telah kumpul banyak mata. Kemudian dia menebus mata untuk masuk cabutan bertuah, malangnya dia tidak menang apa-apa)

Sekian, Terima Kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semua jenis cabutan bertuah yang tidak memerlukan sebarang bayaran untuk menyertainya adalah halal dan harus. Ia adalah disepakati oleh ulama kerana melihatnya sebagai pemberian hadiah biasa dari satu pihak (yang memberi dan menawarkan). Tiada sebarang pihak akan menanggung kerugian walaupun tidak terpilih. Ketika itu tidak timbul isu memakan harta orang lain secara salah yang diharamkan dalam syariat Islam.

Sebagai panduan, beberapa kriteria asas boleh dijadikan panduan untuk kita mengetahui sesuatu cabutan  bertuah yang dijalankan oleh pelbagai pihak itu haram atau  sebaliknya adalah seperti berikut:

Tidak mengandungi unsur judi.
Hadiah yang diberi atas dasar rela hati dan redha penganjur itu sendiri.
Tiada sebarang unsur yang boleh membawa mudarat dan penganiayaan kepada pelanggan disebabkan hadiah tersebut.
Tiada unsur penipuan dan agenda-agenda tersembunyi.

Manakala, mata ganjaran (point) dianggap sebagai hadiah yang diberikan oleh syarikat kepada pelanggan dan ia dibenarkan oleh Syarak selama mana mematuhi garis panduan berikut :-

Transaksi atau perbelanjaan itu adalah sah dan patuh Syariah;
Hadiah atau barangan yang ditebus adalah perkara yang harus dan bukan haram;
Mata ganjaran itu diberikan secara percuma dan tiada bayaran yang dikenakan kepada pelanggan;
Tiada penipuan yang dilakukan oleh syarikat dalam proses pemberian mata ganjaran seperti menaikkan harga barangan

Jika diteliti, secara adatnya mata ganjaran (point) sepatutnya digunakan untuk menebus barang jualan yang berkemungkinan akan mendapat harga lebih murah tanpa ada bayaran tambahan. Namun situasi tuan menampakkan mata ganjaran digunakan untuk menebus hadiah bertuah dan sekiranya tidak berjaya ia akan dianggap hangus. Maka kelihatannya jelas telah berlaku perjudian.

Allah SWT telah melarang umat Islam dari melibatkan diri dalam sebarang unsur atau aktiviti perjudian di dalam al-Quran. Firman Allah SWT dalam Surah al-Maidah ayat 90:

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Sesungguhnya minuman keras, berjudi, (berkorban untuk) berhala, dan mengundi nasib dengan anak panah, adalah perbuatan keji dan termasuk perbuatan setan. Maka jauhilah (perbuatan-perbuatan) itu agar kamu beruntung.

 

والله أعلم بالصواب"
https://emusykil.muftiselangor.gov.my/index.php/site/jawapan?id=3299,"  Soalan

Assalamualaikum wbt admin

Saya difahamkan pada tahun 2017, Mesyuarat Jawatankuasa Fatwa Negeri Selangor telah memutuskan keharusan pelaburan PNB dalam ASB. Walau bagaimanapun, tiada fatwa khusus berkaitan hukum pelaburan oleh orang awam di ASB. (Betulkan saya jika saya salah) 

Apakah status hukum semasa terkini orang awam di Selangor membuat pelaburan simpanan mereka di ASB? 

Kerjasama daripada pihak admin amat dihargai dan didahului dengan ribuan terima kasih. 

Jazakumullah. ","Jawapan  

وعليكم السلام ورحمة الله وبركاته

الحمد لله رب العالمين الصلاة والسلام على أشرف الأنبياء والمرسلين وعلى آله وأصحابه أجمعين ، أما بعد

Merujuk kepada pertsoalan yang diajukan, hukum  orang awam melabur dalam Amanah Saham Nasional Berhad ASNB adalah harus kerana kadar peratusan patuh syariah telah mencapai 75 % seperti yang disyaratkan dalam  Mesyuarat Jawatankuasa Fatwa Negeri Selangor Kali Ke-3/2017 yang bersidang pada 27 April 2017 iaitu;

""iii. Keharusan hukum pelaburan ini akan dikaji semula selepas 3 tahun dan sekurang-kurangnya peratusan pelaburan patuh syarak melebihi 75%"".

Sehubungan dengan itu, Mesyuarat Jawatankuasa Fatwa Negeri Selangor Kali Ke-5/2020 yang bersidang pada  3 November 2020 setelah mendengar pembentangan daripada pihak PNB dan data-data yang dikemukakan telah memutuskan bahawa:

a) Hukum Pelaburan Permodalan Nasional Berhad PNB dalam Amanah Saham Nasional Berhad (ASNB) adalah harus kerana telah mencapai 75% patuh syariah.

b) Hukum ini terpakai dengan syarat PNB mengekalkan peratusan yang ditetapkan. Oleh itu, PNB hendaklah berusaha meningkatkan peratusan sehingga patuh syariah sepenuhnya.

c) PNB hendaklah mengemukakan laporan perkembangan pencapaian patuh syariah kepada Jawatankuasa Fatwa Negeri Selangor setiap enam bulan.

Keharusan ini merangkumi kepada orang awam yang berhasrat melabur dalam ASNB.

والله أعلم بالصواب"
https://emusykil.muftiselangor.gov.my/index.php/site/jawapan?id=3302,"  Soalan

kami ada 8 beradik (4 lelaki 4 perempuan), Seorang adik perempuan sudah meninggal (punyai anak2)  Bapa telah meninggal 5 tahun lalu sementara ibu 8 bulan lepas. Sebelum bapa meninggal dunia dia bersama ibu berpakat dan berwasiat kepada kami setelah kedua mereka meninggal nanti harta tinggalan berupa tanah dan rumah hendaklah difaraid kepada 6 orang anak sahaja, kerana yang 2 orang anaknya telah menerima bayaran rm10 ribu seorang semasa bapa masih hidup. Tanah dan rumah itu bolih menghasil pendapatan rm 3-4, ribu sebulan . Persoalannya sekarang bolih ke kami mengikuti wasiat mereka dengan cara pembahagian begitu. Kerana mereka tiada pengetahuan mendalam tentang faraid adakah mereka berdosa. 

 

 

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه اجمعين أما بعد

Merujuk kepada persoalan, secara asasnya wasiat adalah Iqrar seseorang yang diperbuat pada masa hayatnya ke atas hartanya atau manfaat untuk menyempurnakan sesuatu bagi maksud kebajikan atau apa-apa maksud yang dibenarkan menurut hukum syarak. Namun begitu selepas dia mati. wasiat tertakluk kepada beberapa syarat yang wajib diikuti sebelum wasiat boleh dilaksanakan, antara syarat tersebut ialah penerima wasiat mestilah bukan dalam kalangan ahli waris, berdasarkan hadis Nabi SAW yang diriwayatkan daripada Abu Umamah al-Bahili RA bahawa Rasulullah SAW bersabda: 

إنَّ اللهَ قد أعطى كلَّ ذي حقٍّ حقَّهُ؛ فلا وصيَّةَ لوارثٍ

Bermaksud: Sesungguhnya Allah SWT  telah memberikan kepada setiap orang yang berhak akan hak masing-masing. Maka, tiada wasiat untuk waris. (Riwayat Abu Daud)

Jumhur fuqaha berpendapat wasiat kepada waris adalah tidak diharuskan dan wasiat hanya sah dibuat kepada bukan waris yang menerima bahagian harta di bawah peraturan faraid. Berdasarkan kepada pandangan ini, asal hukum wasiat kepada waris adalah tidak sah melainkan jika waris lain bersetuju dengan wasiat yang dibuat ketika pewasiat belum meninggal dunia. Dengan demikian, pelaksanaan wasiat kepada waris adalah bergantung kepada persetujuan dan keizinan daripada waris yang lainnya .

Sandarannya adalah berdasarkan hadis daripada Abdullah bin ‘Abbas RA bahawa Rasulullah SAW bersabda:

لا وصيةَ لوارثٍ إلا أن يشاءَ الورثةُ

Bermaksud: Tidak boleh berwasiat kepada waris melainkan jika diizinkan oleh warisnya yang lain. (Riwayat Abu Daud)

Oleh itu, sesuatu wasiat yang dibuat kepada waris adalah tidak berkuatkuasa melainkan jika dipersetujui oleh waris-waris yang lain selepas kematian pewasiat. Persetujuan itu hanya boleh diberikan setelah setiap waris mengetahui jumlah harta pusaka yang berhak diperolehi. Seandainya waris belum baligh, maka persetujuannya hendaklah diminta selepas sampai umur rusd.  

Adapun wasiat menghalang mana-mana waris daripada menerima harta pusaka adalah tidak sah menurut syarak. Walau bagaimanapun, waris yang dilarang dari menerima harta pusaka tersebut boleh tanazul atau melepaskan hak atau bahagiannya terhadap harta pusaka tersebut secara suka rela sebagaimana syarat yang dinyatakan di atas. 

والله أعلم بالصواب"
https://emusykil.muftiselangor.gov.my/index.php/site/jawapan?id=3303,"  Soalan

Assalamualaikum, saya mempunyai persoalan, jika kita ke Kedai Steamboat, dan akad sewaktu jual beli mengataan hanya boleh di makan di kedai, jika makanan yang di ambil tidak di makan, perlu membayar lebihan makanan tersebut...

 

Persoalan saya, adakah haram makanan jika kita membungkus makanan tersebut tanpa memberitahu si Penjual... ","Jawapan  

وعليكم السلام ورحمة الله وبركاته ...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه

Merujuk kepada persoalan saudara, dalam situasi tersebut akad jual beli telah jelas menyatakan bahawa pelanggan hanya boleh makan di kedai sahaja dan bagi makanan yang diambil tidak dimakan perlu membayar lebihan makanan tersebut. Sehubungan itu, sebarang tindakan yang diambil, di luar daripada akad tersebut, hendaklah dimaklumkan terlebih dahulu kepada peniaga. Jika dilakukan tanpa mendapatkan pengetahuan dan keizinan daripada penjual, dikhuatiri akan jatuh kepada hukum haram. 

Perkara ini bertepatan dengan firman Allah SWT dalam surah al-Isra’ ayat 34:

وَأَوْفُوا بِالْعَهْدِ إِنَّ الْعَهْدَ كَانَ مَسْئُولًا

Maksudnya: Dan sempurnakanlah perjanjian (dengan Allah dan dengan manusia), sesungguhnya perjanjian itu akan ditanya. 

Begitu juga hadis yang diriwayatkan daripada Abu Hurairah RA bahawa Rasulullah SAW bersabda:

 المسلمونَ على شروطِهم

Maksudnya: Orang muslim dipegang atas syarat-syarat mereka (perjanjian yang dipersetujui). (Riwayat Abu Daud)

والله أعلم بالصواب"
https://emusykil.muftiselangor.gov.my/index.php/site/jawapan?id=3309,"  Soalan

Assalamualaikum dan salam sejahtera. Saya Muhammad Hanis Irfan, seorang pelajar yang sedang menjalani latihan praktikal di sebuah syarikat pengehosan web di Selangor. Tujuan saya menyertai syarikat ini ialah untuk menambah pengalaman dan sebagai syarat bergraduat kolej saya.

Di syarikat pengehosan ini, mereka menyediakan pelbagai servis pengehosan yang mana termasuk dengan pengehosan Forex. Servis pengehosan Forex ini membolehkan pelanggan mengehos Forex online trading mereka secara dalam talian mengunakan Virtual Private Server (VPS).

Bagi servis pengehosan Forex ini, kami tidak memberikan sebarang konsultasi atau kelas berkenaan Forex namun kami hanya memberikan sebuah VPS bagi pelanggan menjalankan perisian trading mereka.

Saya ditugaskan untuk membantu pelanggan dengan menjawab soalan mereka dan juga mengendalikan hal berkaitan teknikal pelayan pengehosan Forex ini. Antaranya masalah teknikal yang perlu saya selesaikan untuk pelanggan ialah memasang perisan trading iaitu MetaTrader 4 pada VPS mereka.

Persoalan saya, adakah pekerjaan saya ini dibenarkan? Apakah status elaun/gaji yang saya terima daripada syarikat ini?

Terima kasih di atas masa yang diluangkan bagi membaca dan menjawab persoalan saya.","Jawapan  

وعليكم السلام ورحمة الله وبركاته

الحمد لله رب العالمين الصلاة والسلام على أشرف الأنبياء والمرسلين وعلى آله وأصحابه أجمعين ، أما بعد

Dalam menjawap isu ini, Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (Jawatankuasa Muzakarah MKI) Kali Ke-98 yang bersidang pada 13-15 Februari 2012 telah membincangkan Hukum Perdagangan Pertukaran Matawang Asing oleh Individu Secara Lani (Individual Spot Forex) melalui Platfom Elektronik  dan didapati  transaksi ini mengandungi unsur-unsur seperti riba melalui pengenaan rollover interest, pensyaratan jual beli dalam pemberian hutang melalui leverage, qabd yang tidak jelas ketika transaksi pertukaran, penjualan mata wang yang tiada dalam pegangan dan spekulasi yang melibatkan perjudian. Selain itu ianya juga tidak sah dari sisi undang-undang Kerajaan Malaysia.

Sehubungan itu, Muzakarah  memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara. Selaras dengan itu, umat Islam adalah dilarang daripada melibatkan diri dalam perdagangan mata wang seumpama ini

Oleh yang demikian, mana-mana orang Islam adalah dilarang melibatkan diri dengan Forex Online Trading. Kerja mengehos online trading  secara dalam talian mengunakan Virtual Private Server (VPS) adalah haram jika ia melibatkan Forex Online Trading. Firman Allah SWT di dalam surah Al-Maidah: ayat 2:

وَتَعَاوَنُواْ عَلَى الْبرِّ وَالتَّقْوَى وَلاَ تَعَاوَنُواْ عَلَى الإِثْمِ وَالْعُدْوَانِ

Maksudnya: Dan tolong menolonglah kamu dalam perkara kebaikan dan taqwa dan janganlah bertolong-tolongan dalam perkara dosa dan permusuhan.

Sekiranya perbuatan tersebut termasuk dalam yang kategori yang diharamkan maka hasil pendapatan seperti elaun dan gaji adalah haram dan hendaklah dibersihkan dengan diserahkan kepada pihak Baitul Mal.

والله أعلم بالصواب"
https://emusykil.muftiselangor.gov.my/index.php/site/jawapan?id=3319,"  Soalan

Salam . Apakah hukum saya meminjam duit dari kawan yang sering berjudi ataupun dari hasil yang haram walaupun saya akan bayar semula pada dia menggunakan duit gaji saya yang halal??","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk persoalan saudara, seandainya diketahui bahawa keseluruhan sumber pendapatan kawan saudara adalah haram, maka tidak harus meminjam wang daripadanya kecuali di dalam keadaan dharurah atau terpaksa kerana tiada punca lain untuk membuat pinjaman. Walau bagaimana pun seandainya kawan saudara mempunyai sumber lain yang halal, maka diharuskan untuk meminjam wang daripadanya. 

Dalam masa yang sama, bantuan nasihat dan bimbingan perlu diberikan kepada kawan yang terlibat dengan aktiviti maksiat supaya usaha mengubahnya merupakan perkara yang dituntut di dalam agama Islam.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3320,"  Soalan

Assalamualaikum, saya nak tanya berkenaan dengan hukum untuk membuat ansuran berfaedah seperti Aeon credit atau JCL credit.

Interest yang dikenakan adalm 15% setahun. Manakala jika customer lambat bayar bulanan, customer akan di cas oleh pihak company tersebut.

Akan tetapi, pihak company itu juga akan call/wasap/email untuk memberitahu yang kita sudah terlambat bayar. Mereka juga mewajibkan auto-debit untuk pembayaran.

Soalan saya, adakah dibolehkan kami(kedai) untuk buat ansuran ini. Adakah ansuran ini masih riba? Mohon bantuan.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Secara asasnya:

 

1. Pembiayaan atau ansuran yang ditawarkan oleh Institusi kewangan Islam atau produk kewangan Islam adalah patuh syariah. Ini adalah kerana akad yang digunakan tidak bercanggah dengan syarat seperti akad murabahah dan sebagainya.

2. Sebaliknya pinjaman atau ansuran yang dikeluarkan oleh Institusi kewangan konvensional atau produk convensional adalah tidak patuh syariah. Ini adalah kerana kontrak yang digunakan adalah hutang. Sebarang syarat keuntungan atau manfaat dari hutang dikira sebagai riba. Ini bertepatan dengan kaedah fiqah:

كُلُّ قَرضٍ جَرَّ مَنفَعَةً فهو رِبًا

Maksudnya: Setiap pinjaman yang menghasilkan manfaat, itu adalah riba.

Riba adalah haram sebagaimana Allah SWT berfirman dalam surah al-Baqarah ayat 275:

وَأَحَلَّ ٱللَّهُ ٱلۡبَیۡعَ وَحَرَّمَ ٱلرِّبَوٰا

Maksudnya: Allah telah menghalalkan berjual-beli (berniaga) dan mengharamkan riba.

Kesimpulannya, pelanggan perlu memastikan pembiayaan yang ingin diambil daripada mana-mana perbankan atau agen kewangan adalah patuh syariah dengan bertanya secara terperinci kepada mereka produk yang ditawarkan. Ini kerana pihak AEON Kredit juga ada menawarkan pembiayaan secara islamik berbanding pinjaman konvensional sedia ada. Sekiranya konvensional, ia adalah riba dan pastinya haram untuk dilanggan oleh orang Islam.

والله أعلم بالصواب

Ulasan:"
https://emusykil.muftiselangor.gov.my/index.php/site/jawapan?id=3321,"  Soalan

Assalamulaikum. Saya ada kedai menjual alat telekomunikasi. Jadi saya berhajat untuk menggunakan kaedah ansuran melalui agen third party iaitu easy deal. Customer akan submit borang dan kita akan hantar kepada agen. Sekiranya lulus customer akan mula proses membayar melalui cara auto debit kepada agen untuk mengelakkan ada caj untuk lambat bayar. Setiap bulan customer akan dikenakan interest sepanjang tempoh ansuran. Soalan saya :

1. Adakah kaedah dibolehkan memandangkan urusan pembayaran adalah diantara customer dgn agen? Saya hanya mendapat jumlah mengikut harga yg saya jual pada customer shj

2. Ada pendapat mengatakan dibolehkan kaedah ini kerana interest yg dikenakan kepada customer adalah upah kepada agen yg akan menjalankan proses collection dan menanggung risiko sekiranya customer tidak membuat pembayaran. 

3.  Ada juga berpendapat kaedah ini dibolehkan kerana dalam perniagaan atau perdagangan, sekiranya kita tidak menggunakan kaedah yg telah digunapakai oleh peniaga lain, kita akan ketinggalan dan sukar utk bersaing dgn yang lain. 

Jadi saya nak mintak pendapat tuan dalam hal ini. Saya ada bertanya kepada 2 3 org dah dan ada berpendapat ianya dibolehkan atas sebab2 diatas. Cuma saya nak bertanya lagi utk lebih kepastian. Terima kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Adalah tidak menjadi kesalahan bagi pihak kedai atau syarikat untuk menggunakan khidmat pihak ketiga di dalam proses urusan pembayaran pembelian di dalam perniagaan oleh pelanggan. Walau bagaimanapun, ia bergantung kepada kaedah atau akad yang digunakan di antara oleh pihak ketiga dan pelanggan. Seandainya kaedah atau akad yang digunakan menepati syarak, maka pihak syarikat terselamat di dalam perkara ini . Walau bagaimanapun, seandainya kaedah atau akad yang digunakan tidak menepati syarak seperti mengandungi unsur riba dan sebagainya, maka pihak syarikat turut bersubahat di dalam perkara dosa dan kemungkaran.  

Firman Allah SWT  di dalam surah Al-Maidah, ayat 2:

وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3326,"  Soalan

Ibu Saya baru meninggal pada Nov 20, 2021. Anak anak ibu cuma Saya dan Abang Saya. Tapi Abang dah  meninggal dahulu dari ibu pada tahun 2019.

untuk agihan barang kemas Arwah Ibu, Saya ingin tahu selain dari saya siapa lagi Waris Waris lain? Adakah anak2 arwah Abang Saya Waris yang sah  untuk agihan harta pusaka arwah ibu? Kalau mereka ada hak - berapa kah bahagian mereka? Arwah Abang ada 3 anak lelaki dan 4 anak perempuan.

untuk pengetahuan, suami ibu dan semua adik beradik ibu (adik, Abang, kakak) semua dah meninggal dahulu sebelum ibu.

 ","Jawapan  

السلام عليكم ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Anak lelaki/cucu lelaki kepada anak lelaki merupakan asobah ketika ketiadaan/kematian bapa. Walau bagaimanapun, cucu lelaki kepada anak lelaki terhijab sekiranya terdapat saudara lelaki bapa/adik beradik lelaki bapa yang masih hidup. Berdasarkan kenyataan yang dibuat, puan merupakan waris tunggal, maka anak-anak lelaki kepada abang puan merupakan penerima asobah (menerima semua baki selepas semua ashabul furudh mendapat bahagian mereka). Mana kala anak-anak perempuan abang puan menerima asobah bersama anak-anak lelaki abang puan dengan kadar nisbah 2 bahagian lelaki dan 1 bahagian perempuan.

Puan mendapat 1/2 dari keseluruhan harta pusaka, berdasarkan kepada firman Allah dalam surah al-Nisa' ayat 11:

وَإِن كَانَتْ وَاحِدَةً فَلَهَا النِّصْفُ

Maksudnya: Dan jika anak perempuan itu seorang sahaja, maka bahagiannya ialah satu perdua (separuh) harta itu.

Baki dari harta pusaka tersebut, iaitu 1/2 bahagian, akan dibahagikan kepada anak-anak abang puan dengan kadar 2 nisbah 1. Ini berdasarkan kepada firman Allah dalam surah al-Nisa' ayat 11:

لِلذَّكَرِ مِثْلُ حَظِّ الْأُنثَيَيْنِ

Maksudnya: Bagi bahagian seorang anak lelaki menyamai bahagian dua orang anak perempuan.

Kaedah pembahagian adalah seperti berikut:

Anak Perempuan tunggal/puan: 1/2 = 10/20 

Cucu lelaki 1:                                   = 2/20

Cucu lelaki 2:                                   = 2/20

Cucu lelaki 3:                                  = 2/20

Cucu prempuan 1:                          = 1/20

Cucu prempuan 2:                          = 1/20

Cucu prempuan 3:                          = 1/20

Cucu prempuan 4:                          = 1/20

Untuk lebih kepastian Puan boleh dapatkan nasihat Faraid daripada Baitulmal Majlis Agama Islam Selangor ditalian 03-55143400 /3772

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3327,"  Soalan

Assalamualaikum WBT,

Saya mempunyai kekeliruan mengenai hukum berkaitan pengeluaran wang e-Pemula, di mana sebuah tweet (https://twitter.com/adhamrafiq99/status/1513429302444195841?s=21) mengatakan ianya haram untuk memindahkan wang e-Pemula ke akaun bank sendiri atau orang lain dengan tujuan untuk mengeluarkan semula wang secara fizikal atau memindahkan semula ke aplikasi e-dompet untuk tujuan pembelian atas talian. Ia dikatakan haram kerana melanggar objektif e-Pemula yang ditetapkan kerajaan iaitu untuk menggalakkan pembelian secara tanpa tunai di kedai-kedai fizikal. Walau bagaimanapun, kredit e-Pemula ini mempunyai tarikh luput iaitu pada 10 Jun 2022 dan kredit tersebut akan dikembalikan kepada kerajaan sekiranya tidak digunakan. Dengan mengambil kira kebanyakan belia tinggal di kawasan pedalaman dan tiada akses kepada kedai-kedai yang menyediakan perkhidmatan pembayaran tanpa tunai, ia semestinya menyukarkan mereka untuk memanfaatkan bantuan tersebut.

 

Oleh yang demikian, adakah tindakan berikut dikira halal atau haram?:

 

1. Memindahkan kredit e-Pemula melalui QR Code DuitNow rakan-rakan atau ahli keluarga yang mempunyai merchant account kerana mempunyai perniagaan berdaftar dengan SSM.

2. Memindahkan kredit e-Pemula untuk tujuan cash out atau berniat memindahkan semula ke aplikasi e-dompet seperti Shopee untuk tujuan pembelian atas talian.

3. Menggunakan kredit e-Pemula bukan berdasarkan tujuan asalnya iaitu untuk menggalakkan pembelian secara tanpa tunai di kedai-kedai fizikal tetapi membuat pembelian atas talian dan mengubahnya kepada wang fizikal melalui pengeluaran di ATM bank.

 

Mohon pandangan dan jawapan panel. Terima kasih.","Jawapan  

وعليكم السلام  ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

 Merujuk kepada persoalan saudara, diriwayatkan daripada Abu Hurairah RA bahawa Rasulullah SAW bersabda:

«الْمُسْلِمُونَ عَلَى شُرُوطِهِمْ»

Maksudnya: “Kaum muslimin tergantung pada syarat-syarat yang dibuat oleh mereka.” (Riwayat Abu Daud) 

Sebagaimana yang diketahui E-Pemula yang diberikan oleh Kerajaan adalah bantuan kepada golongan belia yang bertujuan untuk:

Meringankan beban kewangan belia;
Menggalakkan pembelanjaan secara tanpa tunai di kalangan belia; dan
Menggalakkan transaksi secara tanpa tunai oleh perniagaan fizikal.

Antara syarat penebusan E-Pemula ini adalah sebagaimana yang ditetapkan oleh kerajaan sebagai transaksi atas talian melalui e-dompet pilihan anda. Perkara yang dilarang untuk berurus niaga adalah seperti berikut:

Pemindahan “peer-to-peer”;
Penebusan tunai;
Bayaran bil utiliti terintegrasi dengan aplikasi e-tunai;
Bayaran fi berkaitan Kerajaan terintegrasi dengan aplikasi e-tunai;
Bil pasca-bayar telekomunikasi dan prabayar terintegrasi dengan aplikasi e-tunai;
Pembelian permainan (“games”) terintegrasi dengan aplikasi e-tunai;
Bayaran tempat letak kereta dan/atau tol;
Aktiviti berkaitan pelaburan terintegrasi dengan aplikasi e-tunai; dan
Transaksi e-dagang atau transaksi atas talian.

Kesimpulannya, penggunaan E-Pemula ini hendaklah digunakan sebagaimana yang telah ditetapkan oleh Ulil Amri iaitu kerajaan bagi mencapai objektif pemberiannya yang mana ia menjadi syarat kepada penerimaan kemudahan tersebut. Oleh itu, penggunaan kepada perkara yang dilarang atau selain daripada apa yang telah ditetapkan adalah tidak diharuskan. Mereka yang layak boleh memohon melalui beberapa aplikasi e-dompet yang berdaftar dan berbelanja menurut apa yang telah ditetapkan oleh pihak Kerajaan. Semua transaksi adalah tanpa tunai dan terdapat juga perkhidmatan penghantaran yang disediakan oleh pengendali e-dompet. Bagi yang  terkesan dengan kekangan yang berlaku seperti tinggal di kawasan pedalaman dan tiada akses kepada kedai-kedai yang menyediakan perkhidmatan pembayaran tanpa tunai, tempoh masa yang diberikan oleh pihak Kerajaan sehingga 10 Jun 2022 adalah dianggap memadai untuk menggunapakai insentif yang diberikan ini.  

والله أعلم بالصواب"
https://emusykil.muftiselangor.gov.my/index.php/site/jawapan?id=3352,"  Soalan

Saya membayar bil Wifi dengan menggunakan duit haram. Wifi tersebut saya gunakan untuk perniagaan online seperti dropship dan pelaburan saham.

Apa hukumnya duit untung dari perniagaan online tersebut, adakah duit itu haram?

Mohon bantuan pihak Mufti. Terima kasih banyak kerana sudi menjawab soalan saya. ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Dalam Islam sememangnya umat Islam perlu memastikan sumber pendapatan yang diperolehi dengan jalan yang mematuhi kehendak Syarak. Sebagaimana Allah SWT berfirman dalam surah al-Baqarah ayat 188:

وَلَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil/salah.

Oleh yang demikian, wang haram adalah tidak boleh digunakan untuk apa-apa urusan berkaitan seperti membayar sewa, wifi dan sebagainya. Walaupun ianya bukan untuk keperluan makan, ia tetap dilarang.

Apa yang perlu dilakukan oleh tuan, adalah:

Bertaubat kepada Allah SWT akan kesalahan yang dilakukan dan tidak akan mengulangi lagi.
Harta tersebut boleh dipindah milik kepada Majlis Agama Islam Negeri (BaitulMal) atau Harta tersebut boleh dipindah milik kepada Majlis Agama Islam Negeri (BaitulMal) atau untuk kegunaan manfaat umum seperti masjid, jalan raya dan sebagainya. 

Berkaitan pula dengan perniagaan secara online seperti dropship atau pelaburan saham yang menggunakan talian wifi yang dibayar menggunakan wang haram, ia boleh menjadikan keuntungan yang diperolehi mengandungi unsur syubhah yang menjadikannya haram. Ini adalah kerana cara penghasilan yang diperolehi menggunakan cara atau kaedah yang tidak halal. Seperti seorang pemancing memancing ikan menggunakan kail yang dicuri. Penggunaan kail itu untuk sebarang tujuan secara umumnya adalah haram. Ini menjadikan, hasil ikan yang diperolehi menggunakan kail tersebut menggandungi unsur syubhah yang boleh membawa kepada haram.  

Kesimpulannya, tuan adalah disarankan untuk meninggalkan perbuatan tersebut. Ini adalah kerana dibimbangi keuntungan dari hari pelaburan atau perkhidmatan yang diberikan tidak mendapat keberkatan. Menjauhkan atau menghindarkan diri daripada perkara syubhah adalah dituntut. Ini berdasarkan kepada hadis yang diriwayatkan oleh Al-Nu'man ibn Basyir RA bahawa Rasulullah SAW bersabda:                                                               

إِنَّ الْحَلَالَ بَيِّنٌ، وَإِنَّ الْحَرَامَ بَيِّنٌ، وَبَيْنَهُمَا مُشْتَبِهَاتٌ لَا يَعْلَمُهُنَّ كَثِيرٌ مِنَ النَّاسِ، فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ، وَمَنْ وَقَعَ فِي الشُّبُهَاتِ وَقَعَ فِي الْحَرَامِ

Maksudnya: Sesungguhnya yang halal itu jelas dan yang haram itu jelas. Di antara keduanya terdapat perkara-perkara yang syubhah (samar-samar) yang tidak diketahui oleh orang banyak. Maka siapa yang takut terhadap syubhah berarti dia telah menyelamatkan agamanya dan kehormatannya. Dan siapa yang terjerumus dalam perkara syubhah, maka akan terjerumus dalam perkara yang diharamkan. (Riwayat Muslim, Abu Daud, Ibnu Majah).

والله أعلم بالصواب"
https://emusykil.muftiselangor.gov.my/index.php/site/jawapan?id=3355,"  Soalan

Assalamualaikum Yang Berbahagia Datuk/Dato’/Dr/Tuan Hj/Ustadz/Pegawai Mufti. 

Soalan saya berhubung pengurusan harta pusaka yang ditinggalkan oleh arwah kakak saya.

Untuk makluman Yang Berbahagia Datuk/Dato'/Tuan Hj/Ustadz, Mahkamah Tinggi telah memutuskan keseluruhan harta arwah kakak dalam bentuk tunai +- RM1.7 Juta diberikan kepada ayah saya memandangkan arwah kakak masih belum berkahwin semasa arwah meninggal. (Ibu saya telah meninggal terlebih dahulu sebelum kematian arwah kakak). Harta Arwah tersebut umumnya diperolehi daripada pampasan Insurans semasa arwah berkerja bersama pihak Astro Malaysia, Personal Insurance arwah bersama Prudential, Great Eastern, dan MCiS.

Semasa hayat arwah, arwah ada membeli sebuah rumah tanga perlindungan Insurans rumah. Rumah tersebut masih berbaki pembiayaannya sekitar RM1.3 Juta.

Ayah saya selanjutnya mengkhendaki Harta tersebut ditadbir oleh kami adik beradik sebaiknya mengikut kesesuaian dan yang terbaik. Namun kami sekeluarga dimaklumkan, harta yang diperolehi daripada pampas insurans itu tidak boleh digunakan semudah itu kerana kesuciannya diragui. Kami sekeluarga hanya boleh menggunakan sebahagian harta tersebut sebanyakmana nilai caruman yang dikeluarkan oleh arwah kakak. The rest perlu diagih/disedekah ke tempat-tempat lain. Adakah itu benar?

Bagaimana kedudukan harta pampasan insurans tempat kerja arwah kakak kerana arwah tidak mencarum untuk itu kerana ianya dibayar oleh pihak Astro. Perlukah kami serahkan semuanya kepada badan-badan kebajikan atau tempat lain? Adakah pihak keluarga boleh menggunakan wang insurans tersebut untuk menyelesaikan baki pembiayaan rumah arwah?

Kami keliru dan khuatir. Mohon pencerahan Yang Berbahagia Datuk/Dato’/Dr/Tuan Hj/Ustadz/Pegawai Mufti.

      

 

 

 

 

 

 

 

 

 

 

 ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Wang pampasan insurans konvensional termasuk di dalam harta tidak patuh syariah kerana urusniaga yang dijalankan adalah tidak menepati hukum syara' sebagaimana yang telah ditetapkan di dalam Islam, yang mana ia mengandungi elemen riba, gharar (ketidaktentuan) dan judi. Perkara ini telah diputuskan oleh Mesyuarat Jawatankuasa Fatwa Negeri Selangor Kali ke 3/2011 yang bersidang pada 14 Jun 2011/ 12 Rajab 1432H telah memutuskan seperti berikut;

i. Insurans Konvensional adalah suatu muamalat yang diharamkan oleh Islam kerana amat bercanggah dengan Prinsip Islam. Oleh yang demikian, Pampasan Polisi Insurans Konvensional yang diterima oleh ahli waris adalah dikira sebagai harta tidak patuh syariah.

ii. Jumlah bayaran pokok pembeli polisi ketika hayat sahaja dikategorikan sebagai harta pusaka si mati yang perlu diagihkan secara faraid. Manakala pampasan polisi insurans konvensional tersebut wajib dilupuskan untuk tujuan disucikan harta tersebut dengan diserahkan sama ada kepada pihak Baitulmal atau didermakan untuk tujuan kebajikan termasuk kepada golongan fakir dan miskin.

Manakala bagi isu wang pampasan kematian pekerja yang diberi oleh pihak Astro tidak termasuk dalam Harta Tidak Patuh Syariah dan ia boleh dimanfaatkan oleh keluarga. Perkara ini telah diputuskan oleh Mesyuarat Jawatankuasa Perunding Hukum Syara’ (FATWA) Negeri Selangor yang telah bersidang pada 16 Januari 2001 memutuskan bahawa WANG PAMPASAN KEMATIAN PEKERJA YANG DIANUGERAHKAN OLEH KERAJAAN DAN SYARIKAT SWASTA ini tidaklah dianggap sebagai harta pampasan, sebaliknya ia merupakan hadiah atau pemberian yang pihak syarikat berikan kepada keluarga pekerja yang meninggal dunia. Oleh itu pembahagiannya tidak tertakluk kepada cara pembahagian harta pusaka.

Berbalik kepada persoalan boleh atau tidak peninggalan di mati tersebut digunakan untuk membayar baki hutang pinjaman rumahnya ia bergantung kepada ketentuan yang dinyatakan di atas.

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=3362,"  Soalan

Assalamualaikum, Saya ada soalan berkenaan youtube. Soalan pertama, Apakah hukum duit youtube jika terdapat iklan yang mengandungi aurat tetapi produk yang diiklankan/dijual adalah halal, Jadi adakah halal atau haram sumber pendapatan saya?. Soalan kedua, Adakah orang melihat iklan yang mengandungi aurat perlu saya tanggung dosa mereka?. Terima kasih tuan/puan.","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Tidak dinafikan Industri pengiklanan merupakan sebuah industri yang membangun secara pesat di seluruh dunia melalui bidang pemasaran. iklan disampaikan kepada khalayaknya menggunakan pelbagai medium seperti televisyen, radio, laman sesawang, youtube, facebook, papan iklan, akhbar, majalah dan lain-lain lagi. Kebanyakkan iklan tersebut memaparkan imej wanita dan lelaki sebagai model yang memainkan peranan yang dikhususkan untuk mempromosikan sesuatu produk atau perkhidmatan yang diiklankan.

Secara asasnya, haram ke atas orang Islam untuk mendedahkan aurat sendiri atau aurat orang lain kepada orang bukan mahram mengikut batasan yang telah digariskan menurut Hukum Syarak. Hal ini kerana, menjaga mata, menutup aurat dan memelihara kehormatan adalah langkah untuk menjauhi daripada kemaksiatan berlaku. Larangan tersebut berdasarkan kepada firman Allah SWT di dalam surah Al-Nur, 31:

وَقُلْ لِلْمُؤْمِنَاتِ يَغْضُضْنَ مِنْ أَبْصَارِهِنَّ وَيَحْفَظْنَ فُرُوجَهُنَّ وَلَا يُبْدِينَ زِينَتَهُنَّ إِلَّا مَا ظَهَرَ مِنْهَا وَلْيَضْرِبْنَ بِخُمُرِهِنَّ عَلَى جُيُوبِهِنَّ وَلَا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبَائِهِنَّ أَوْ آبَاءِ بُعُولَتِهِنَّ أَوْ أَبْنَائِهِنَّ أَوْ أَبْنَاءِ بُعُولَتِهِنَّ أَوْ إِخْوَانِهِنَّ أَوْ بَنِي إِخْوَانِهِنَّ أَوْ بَنِي أَخَوَاتِهِنَّ أَوْ نِسَائِهِنَّ أَوْ مَا مَلَكَتْ أَيْمَانُهُنَّ أَوِ التَّابِعِينَ غَيْرِ أُولِي الْإِرْبَةِ مِنَ الرِّجَالِ أَوِ الطِّفْلِ الَّذِينَ لَمْ يَظْهَرُوا عَلَى عَوْرَاتِ النِّسَاءِ وَلَا يَضْرِبْنَ بِأَرْجُلِهِنَّ لِيُعْلَمَ مَا يُخْفِينَ مِنْ زِينَتِهِنَّ وَتُوبُوا إِلَى اللَّهِ جَمِيعًا أَيُّهَ الْمُؤْمِنُونَ لَعَلَّكُمْ تُفْلِحُونَ

Maksudnya: Dan katakanlah kepada perempuan-perempuan yang beriman supaya menyekat pandangan mereka (daripada memandang yang haram), dan memelihara kehormatan mereka; dan janganlah mereka memperlihatkan perhiasan tubuh mereka kecuali yang zahir daripadanya; dan hendaklah mereka menutup belahan leher bajunya dengan tudung kepala mereka; dan janganlah mereka memperlihatkan perhiasan tubuh mereka melainkan kepada suami mereka, atau bapa mereka atau bapa mertua mereka atau anak-anak mereka, atau anak-anak tiri mereka, atau saudara-saudara mereka, atau anak bagi saudara-saudara mereka yang lelaki, atau anak bagi saudara-saudara mereka yang perempuan, atau perempuan-perempuan Islam, atau hamba-hamba mereka, atau orang gaji dari orang-orang lelaki yang telah tua dan tidak berkeinginan kepada perempuan, atau kanak-kanak yang belum mengerti lagi tentang aurat perempuan; dan janganlah mereka menghentakkan kaki untuk diketahui orang akan apa yang tersembunyi dari perhiasan mereka; dan bertaubatlah kamu sekalian kepada Allah, wahai orang-orang yang beriman, supaya kamu berjaya.

Justeru, pihak peniaga yang ingin melariskan produk jualan mahupun perkhidmatan mereka perlu menitikberatkan penjagaan maruah dan kehormatan selain berusaha menjauhi perkara-perkara yang boleh mengundang ke lembah kemaksiatan.

Berbalik kepada persoalan yang dikemukakan, soalan pertama, pihak Youtube menawarkan pendapat dari pengiklanan yang disiarkan melalui video yang kita muat naik di Youtube. Seandainya iklan yang ditayangkan menawarkan sesuatu yang haram menurut syarak seperti penjualan minuman keras atau perjudian maka hasil dari pendapatan iklan tersebut adalah tidak halal. Sekiranya produk yang ditawarkan adalah halal, akan tetapi terdapat unsur yang melanggar syarak seperti mempamerkan aurat wanita, maka pendapatan dari pengiklanan tersebut adalah halal, namun ia dianggap berdosa kerana bersubahat atau membantu di dalam perkara kemaksiatan.   

Firman Allah SWT di dalam surah Al-Maidah, 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Bagi solan yang kedua pula, tuan dianggap turut menanggung dosa sekiranya tuan boleh memilih sama ada untuk mengizinkan atau tidak iklan itu untuk ditayangkan. Walau bagaimanapun, seandainya tuan tidak mempunyai pilihan, maka tuan tidak berdosa dengan syarat tidak menyukai atau merestui perkara tersebut.    

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3374,"  Soalan

Assalam, sy ada soalan mengenai riba, apa hukumnya kita membantu customer yg berurusan dgn kita dengan mengambil document seperti bank statement,Slip gaji untuk kita hantar kepada bank atau institusi pemberi pinjaman untuk customer mendapatkan pinjaman untuk membeli product yg dijual oleh kita,

sy bagi dua contoh

1- Sy seorang penjual kereta, customer datang untuk membeli kereta dekat tempat sy dan sudah tentu dia tiada wang yg cukup untuk buat pembayaran penuh harga kereta tersebut, jd sy minta dia serahkan document tertentu kepada sy (bank statement & slip gaji) untuk sy hantar ke bank2 dan institusi memberi pinjaman, setelah pinjaman customer tadi diluluskan, bank akan transfer pembayaran pembelian kereta customer tadi kepada sy tanpa ada perubahan sedikitpon drpd harga asal kemudian sy serahkan kereta kepada customer. Bermaksud sy mengambil keuntungan hasil jualan kereta tanpa ambil keuntungan drpd riba. jd apa hukumnya membantu customer tadi menyerah document kpd bank

2- Sy seorang penjual rumah, customer datang untuk membeli rumah dekat tempat sy dan sudah tentu dia tiada wang yg cukup untuk buat pembayaran penuh harga rumah tersebut, jd sy minta dia serahkan document tertentu kepada sy (bank statement & slip gaji) untuk sy hantar ke bank2 dan institusi memberi pinjaman, setelah pinjaman customer tadi diluluskan, bank akan transfer pembayaran pembelian rumah customer tadi kepada sy tanpa ada perubahan sedikitpon drpd harga asal kemudian sy serahkan kunci rumah kepada customer. Bermaksud sy mengambil duit hasil jualan rumah tanpa ambil keuntungan drpd riba. jd apa hukumnya membantu customer tadi menyerah document kpd bank??","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Hukum memohon pembiayaan kewangan dari pihak perbankan Islam adalah diharuskan sama ada untuk membeli rumah, kenderaan mahupun apa-apa tujuan yang dibenarkan oleh syarak. Sebaliknya pinjaman melalui bank konvensional yang melibatkan riba, maka hukumnya adalah haram sebagaimana firman  Allah SWT dalam surah al-Baqarah ayat 275:

ٱلَّذِینَ یَأۡكُلُونَ ٱلرِّبَوٰا۟ لَا یَقُومُونَ إِلَّا كَمَا یَقُومُ ٱلَّذِی یَتَخَبَّطُهُ ٱلشَّیۡطَـٰنُ مِنَ ٱلۡمَسِّۚ ذَ ٰ⁠لِكَ بِأَنَّهُمۡ قَالُوۤا۟ إِنَّمَا ٱلۡبَیۡعُ مِثۡلُ ٱلرِّبَوٰا۟ۗ وَأَحَلَّ ٱللَّهُ ٱلۡبَیۡعَ وَحَرَّمَ ٱلرِّبَوٰا۟ۚ 

Maksudnya: Orang-orang yang memakan (mengambil) riba itu tidak dapat berdiri betul melainkan seperti berdirinya orang yang dirasuk Syaitan dengan terhuyung-hayang kerana sentuhan (Syaitan) itu. Yang demikian ialah disebabkan mereka mengatakan: ""Bahawa sesungguhnya berniaga itu sama sahaja seperti riba"". Padahal Allah telah menghalalkan berjual-beli (berniaga) dan mengharamkan riba.

Dalam situasi penjual yang menjadi orang tengah di antara pelanggan dan institusi kewangan ataupun bank kerana membantu dalam menguruskan hal-hal pembiyaan/pinjaman ianya adalah diharuskan. Walau bagaimanapun keharusan tersebut tertakluk kepada insitusi kewangan yang dipohon. Seandainya ia melibatkan institusi kewangan Islam, maka ia diharuskan. Namun, jika ia melibatkan institusi kewangan konvensional, maka ia diharamkan. ini berdasarkan kepada firman Allah SWT di dalam surah  Al-Maidah, ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksa-Nya (bagi sesiapa yang melanggar perintah-Nya).

 

والله أعلم بالصواب"
https://emusykil.muftiselangor.gov.my/index.php/site/jawapan?id=3376,"  Soalan

Assalamualaikum...16 tahun lalu saya pernah menggunakan nama kawan untuk loan motor. Dua tahun kemudian saya di berhentikan kerja dan motor kena tarik.saya pernah berbincang hal tersebut dgn si kwn tp dia mengelak katanya benda dh lepas.tahun lepas,2021 kawan meninggal.jadi adakah tunggakan motor yang kena tarik di kira hutang?kalau hutang pada siapa saya perlu bayar,pada waris si mati atau debt collector?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد


Membayar hutang adalah wajib dan berdosa jika tidak membayarnya. Ini jelas berdasarkan hadis Rasulullah SAW, antaranya hadis yang diriwayatkan daripada Abu Hurairah RA bahawa Rasulullah SAW bersabda:

مَنْ أَخَذَ أَمْوَالَ النَّاسِ يُرِيدُ أَدَاءَهَا أَدَّى اللَّهُ عَنْهُ، وَمَنْ أَخَذَ يُرِيدُ إِتْلاَفَهَا أَتْلَفَهُ اللَّهُ

Maksudnya: Barangsiapa yang mengambil harta manusia (berhutang) dengan niat untuk membayarnya semula, maka Allah SWT akan menunaikannya untuknya. Barangsiapa yang mengambil harta manusia (berhutang) dengan niat untuk menghabiskannya tanpa membayar balik, maka Allah SWT akan membinasakan dirinya. (Riwayat Al-Bukhari)

Begitu juga hadis yang diriwayatkan daripada Suhaib RA bahawa Rasulullah SAW bersabda:

أَيُّمَا رَجُلٍ يَدِينُ دَيْنًا وَهُوَ مُجْمِعٌ أَنْ لَا يُوَفِّيَهُ إِيَّاهُ لَقِيَ اللَّهَ سَارِقًا

Maksudnya: Sesiapa sahaja yang berhutang lalu berniat untuk tidak mahu melunaskannya, maka dia akan bertemu Allah (pada hari Kiamat) sebagai seorang pencuri. (Riwayat Ibn Majah)

Merujuk kepada persoalan tuan, yang mana tuan telah menggunakan nama kawan untuk membuat pinjaman kenderaan, ianya adalah dibenarkan oleh syarak dengan syarat telah mendapat persetujuan terlebih dahulu daripada kawan tuan. Dari segi hukum Islam, kawan tuan tidak dikira berhutang dengan pihak tertentu melainkan tuan yang perlu menjelaskan hutang tersebut. Sekiranya tuan meninggal dunia, hutang tersebut juga perlu dilangsaikan oleh waris tuan sekiranya mampu. Sekiranya tuan ingin menyelesaikan tunggakan tersebut, perlu menyelesaikannya kepada pihak institusi kewangan yang terlibat (Debt Collector).

Namun dari segi undang-undang Malaysia, kawan tuan adalah bertanggungjawab dengan pinjaman tersebut walaupun ianya sekadar meminjamkan nama. Ini adalah risiko yang nyata sekiranya memberi kebenaran untuk meminjamkan nama bagi proses pinjaman.

والله أعلم بالصواب"
https://emusykil.muftiselangor.gov.my/index.php/site/jawapan?id=3377,"  Soalan

Assalaamua'laikum Dato Seri Mufti..soalan saya..apakah hukum tidak telus dan tidak jujur dalam penyediaan dokumen bagi permohonan Jual Beli Rumah (perbankan islam)? Jika permohonan tersebut berjaya apakah hukum rumah yang dimiliki itu? Adakah ianya Harta yang haram?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

 Merujuk kepada persoalan yang dikemukakan, perbuatan menipu dalam penyediaan dokumen bagi permohonan Jual Beli Rumah (perbankan Islam) adalah jelas menyalahi peraturan serta syarat yang termaktub di dalam perjanjian yang telah ditetapkan oleh pihak bank. Ia juga merupakan suatu perbuatan yang amat dimurkai oleh Allah SWT. Islam melihat bahawa perbuatan menipu atau berbohong sebagai salah satu sifat orang munafik. 

Hadis yang diriwayatkan daripada Abu Hurairah RA bahawa Rasulullah SAW bersabda:

 آيَةُ المُنافِقِ ثَلاثٌ: إذا حَدَّثَ كَذَبَ، وإذا وعَدَ أخْلَفَ، وإذا اؤْتُمِنَ خانَ

Maksudnya: Tanda orang munafik tiga; apabila berkata ia berbohong, apabila berjanji mengingkari, dan apabila dipercaya mengkhianati. (Riwayat Al-Bukhari dan Muslim).

Perbuatan menipu atau berbohong turut menjadi salah satu faktor hidup manusia menjadi tidak tenang dan tidak bahagia. Hadis yang diriwayatkan daripada Hasan bin Ali RA, dia berkata; aku telah menghafal sebuah hadis Rasulullah SAW, sabdanya:

دَعْ مَا يَرِيبُكَ إِلَى مَا لَا يَرِيبُكَ، فَإِنَّ الصِّدْقَ طُمَأْنِينَةٌ، وَإِنَّ الكَذِبَ رِيبَةٌ 

Maknanya: Tinggalkanlah perkara yang meragukanmu, dan ambillah perkara yang tidak meragukanmu. Sesungguhnya jujur itu akan mententeramkan hati dan dusta akan menggusarkan hati. (Riwayat Al-Tirmizi).

Jelas Islam melarang keras perbuatan tersebut dan ianya berdosa. Mana-mana pihak yang terlibat dalam penipuan ini  perlu bertaubat atas kesilapan ini serta berazam tidak akan mengulanginya lagi. Adapun rumah yang diperolehi atas dasar penipuan itu merupakan pemilikan yang sah. Namun dikhuatiri kurang mendapat keberkatan. 

 "
https://emusykil.muftiselangor.gov.my/index.php/site/jawapan?id=3378,"  Soalan

Soalan faraid
Assalamualaikum wbt, Ustaz/ Ustazah. Saya ada persoalan berkenaan dengan harta pusaka.

Arwah ayah saya ada tinggalkan beberapa hartanah seperti tanah dan rumah.

saya ada seorang mak dan 5 orang adik beradik lelaki, 2 bawah 18 tahun.

1. Bolehkah semua ahli keluarga bersepakat meletakkan 1 nama (atas nama mak) pada semua hartanah arwah atas faktor untuk memudahkan urusan? tetapi kos perbelanjaan hartanah (cukai, bill penyelengaraan & lain-lain) digunakan daripada hasil sewa hartanah tersebut dahulu dan bakinya dibahagi mengikut faraid atau persetujuan bersama.

2. Bolehkah duit sewa tersebut digunakan untuk menampung perbelanjaan keluarga atas persetujuan semua ahli keluarga walaupun belum mendapat surat faraid daripada mahkamah. Adakah itu dibolehkan?

Terima kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

1. Diharuskan meletakkan nama ibu bagi memudahkan pengurusan hartanah tersebut. Walau bagaimanapun, pembahagian secara faraid perlu dilakukan dengan tepat mengikut ketetapan syarak. Diharuskan menggunakan hasil sewaan hartanah tersebut bagi perbelanjaan atau penyenggaraan hartanah seperti cukai dan sebagainya, dan bakinya dibahagikan secara faraid. Adapun pembahagian dengan cara persetujuan boleh dilakukan seandainya kesemua waris telah memcapai usia baligh. Jika terdapat waris yang belum baligh, maka perlu dipastikan bahawa waris itu berhak mendapat bahagian faraidnya.

2. Hasil duit sewaan dari hartanah tersebut boleh digunakan untuk perbelanjaan keluarga dengan persetujuan semua ahli waris tanpa berkecuali, dengan syarat kesemua waris telah sampai umur baligh seperti di atas. Ia harus dilakukan sebelum mendapat surat faraid dari mahkamah. 
 

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=3380,"  Soalan

Assalamualaikum,

1) Jikalau kita menjadi orang tengah serta wakil kepada sesuatu kedai tempahan barang yang mana menggunakan akad salam, akan tetapi, kita meletakkan syarat dengan kedai tersebut bahawa kita tidak akan serahkan wang pelanggan apabila mempunyai tempahan kepada kedai tersebut sehinggalah barang itu sudah siap dan boleh untuk diserahkan kepada pelanggan oleh kita. Syarat ini juga dipersetujui oleh kedai tersebut kerana sebagai orang tengah, pelanggan akan mencari kita untuk menuntut ganti rugi sekiranya kedai tersebut melakukan penipuan dan sebagainya dan bukannya mencari kedai kerana mereka melakukan tempahan melalui kita sebagai orang tengah. Adakah dibolehkan cara sebegini? hal ini disebabkan zohirnya masih patuh akad salam kerana pelanggan membayar penuh kepada kita sebagai wakil kedai dan orang tengah(termasuk upah kita yang dipersetujui oleh kedai), cuma kita meletakkan syarat dan kedai bersetuju dengannya yang mereka tidak akan mengambil duit bayaran pelanggan dari kita sehingga barang itu sudah siap.

2)  Adakah dibolehkan bagi kita sebagai wakil dan orang tengah kedai tersebut untuk menggunakan wang pelanggan yang diterima untuk melakukan pelaburan dan lain-lain dalam tempoh menunggu tempahan itu siap sekiranya kedai tersebut mengizinkan? Malah, semua keuntungan akan pergi kepada kita hasil daripda pelaburan tersebut  juga mendapat izin dari kedai tersebut, adakah dibenarkan?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Akad Bay’ al-salam (بيع السلم) iaitu jual beli sesuatu barangan secara tangguh dengan bayaran harga secara tunai, seperti menjual barangan yang telah disifatkan butiran bentuk, spesifikasi, kualiti dan kuantiti secara terperinci dengan bayaran harganya dibuat secara tunai, manakala penyerahan barang ditangguhkan pada suatu masa yang ditetapkan.

Antara syarat-syarat Bay’ al-salam adalah hendaklah sighah atau lafaz kontrak dengan jelas menyebut kriteria barang jualan, masa penyerahan dan pemberian, serta lafaz salam atau salaf yang jelas menunjukkan niat untuk suatu kontrak pendahuluan modal.

Dalil keharusan Bay’ al-salam berdasarkan kepada hadis yang diriwayatkan oleh Abdullah Bin Abbas RA bahawa Rasulullah SAW bersabda:

مَنْ أَسْلَفَ فِى شَىْءٍ فَفِى كَيْلٍ مَعْلُومٍ وَوَزْنٍ مَعْلُومٍ، إِلَى أَجَلٍ مَعْلُومٍ

Maksudnya: “Barangsiapa yang berjual beli salaf (salam) hendaklah dia berjual beli dengan sukatan yang dimaklumi, timbangan yang dimaklumi dan tempoh yang dimaklumi.” (Riwayat al-Bukhari dan Muslim)

Selain akad Bai’ al-salam. terkait dengan persoalan ini adalah Bai` al-Istisna’ (Tempahan) iaitu amalan ini merujuk kepada tindakan meminta seseorang yang berkemahiran supaya membuat sesuatu berdasarkan ciri-ciri tertentu yang berkaitan dengan kemahirannya, manakala bahan yang digunakan disediakan oleh pembuat.

Merujuk kepada soalan yang diajukan: 

1. Tidak terdapat sebarang larangan dari segi syarak bagi pihak tuan sebagai wakil kedai untuk membuat syarat yang sedemikian demi menjaga kebaikan mahupun risiko yang pihak tuan hadapi selama perkara tersebut dipersetujui oleh kedua-dua belah pihak. Ini berdasarkan kepada hadis yang diriwayatkan daripada Abu Hurairah RA bahawa Rasulullah SAW bersabda:

المسلمونَ على شروطِهم

Maksudnya: Orang muslim dipegang atas syarat-syarat mereka (perjanjian yang dipersetujui). (Riwayat Abu Daud).

2. Pada dasarnya, tuan adalah wakil kepada pihak kedai. Oleh itu, tindakan tuan menerima tempahan serta menerima pembayaran daripada pelanggan sebagai wakil daripada pihak kedai menggunakan akad salam atau jual beli tempah sebagai mana yang dinyatakan. Ini bermaksud pembayaran yang tuan terima dari pihak pelanggan adalah milik kedai. Oleh yang demikian, tuan tidak dibenarkan untuk menggunakan wang pembayaran tersebut untuk sebarang penggunaan melainkan dengan keizinan daripada pihak kedai sebagai pemilik wang tersebut. Namun, seandainya pihak kedai mengizinkan kepada tuan untuk menggunakan wang pembayaran tersebut, maka tuan boleh menggunakannya wang tersebut untuk sebarang penggunaan termasuk meletakkannya di dalam pelaburan dan hasil pelaburan tersebut adalah milik tuan. Wang pembayaran yang tuan gunakan itu dianggap sebagai hutang tuan kepada pihak kedai dan wajib dikembalikan apabila diminta. 

 

والله أعلم بالصواب"
https://emusykil.muftiselangor.gov.my/index.php/site/jawapan?id=3382,"  Soalan

Assalamualaikum.

Adakah kos penempatan isteri yang kematian suami beriddah 4 bulan 10 hari merupakan perkara yang wajib ditunaikan terhadap harta pusaka si mati(suami).","Jawapan  

وعليكم السلام ورحمة الله وبركاتة

الحمدلله رب العلمين والصلاة والسلام علي أشرف الأنبياء المريلين وعلي أله وصحبه أجمعين أما بعد

Merujuk kepada persoalan puan, sebelum pembahagian harta pusaka, waris–waris wajib menyelesaikan perkara berikut :

Membelanjakan urusan pengkebumian sekadar yang wajib sahaja
Menjelaskan hutang si mati :
Hutang kepada Allah swt seperti Zakat, kaffarah, nazar, haji dan fidyah.
Hutang kepada manusia
Melaksanakan wasiat si mati (jika ada) yang tidak melebihi 1/3 daripada harta peninggalannya.

Kos penempatan isteri yang kematian suami tidak termasuk perkara yang wajib ditunaikan terhadap harta pusaka si mati (suaminya). Walau bagaimanapun, selain berhak mendapat bahagian harta pusaka, balu juga berhak membuat tuntutan harta sepencarian ke atas harta pusaka arwah suaminya sebelum harta tersebut difaraidkan kepada ahli waris yang layak. 

والله أعلم بالصواب"
https://emusykil.muftiselangor.gov.my/index.php/site/jawapan?id=3396,"  Soalan

Assalamualaikum w.b.t., saya merasakan terdapat gaji yang masuk kedalam akaun saya dahulu adalah bukan hak saya dan ingin memulangkan semula, namun terdapat kesulitan bahawa perkara tersebut telah berlalu berbelas tahun dan proses memulangkan agak rumit kerana syarikat lama tersebut tidak wujud lagi (disebabkan masalah lain), bertukar milik serta pengurusan adalah berbeza. 
Malah proses akan menjadi lebih rumit oleh kerana tiada alasan kukuh, rekod yang mungkin tidak wujud atau sukar untuk disahkan\dibuktikan, kesukaran mendapatkan maklumat berkaitan malah mungkin menyebabkan kesulitan yang lain selain menyebabkan ia menjadi berlanjutan. 
Apakah jalan terbaik untuk ini, adakah saya harus menyerahkan wang tersebut kepada Baitulmal dan fakir miskin? Mohon penjelasan dan pendapat kerana kesulitan untuk saya mengesahkan serta membuat keputusan oleh kerana faktor yang disebut diatas serta kebarangkalian yang lain yang memudaratkan. Sekian Terima Kasih","Jawapan  

وعليكم السلام ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, langkah pertama yang perlu dilakukan adalah memastikan jumlah sebenar wang yang bukan hak milik tuan. Setelah mendapat jumlah yang diyakini langkah seterusnya adalah dengan pergi ke Baitulmal Majlis Agama Islam yang terdekat dengan tempat tuan bagi urusan penyerahan wang tersebut kepada pihak Baitulmal sebagaimana Subseksyen 5(4), Enakmen Pentadbiran Agama Islam (Negeri Selangor) 2003 iaitu, “Majlis hendaklah mempunyai kuasa untuk bertindak sebagai wasi sesuatu wasiat atau sebagai pentadbir harta pusaka seseorang si mati atau sebagai pemegang amanah mana-mana amanah.”

والله أعلم بالصواب

 

Sekian, terima kasih. "
https://emusykil.muftiselangor.gov.my/index.php/site/jawapan?id=3403,"  Soalan

Assalamualaikum,

Saya ada pertanyaan. Apakah hukum bekerja di pusat penysunan atau "" sorting center"" bagi syarikat seperti lazada atau shopee, kerana kedua-dua syarikat ini menjual barang yang tidak haram dan haram seperti arak. Sekiranya seseorang itu bekerja di pusat penyusunan tersebut adakah pendapatannya haram dan mereka juga dilaknat, walaupun barang yang disusun itu tidak pasti sama ada ianya arak atau bukan? mohon pencerahan.

Terima kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga tuan/puan sihat sentiasa. Kami mengambil maklum terhadap persoalan yang telah dibangkitkan.

Merujuk kepada persoalan, kami dapati proses tersebut di luar kawalan kuasa tuan/puan bahkan barang tersebut bercampur baur antara barang yang halal dan haram tanpa kepastian. Maka kaedah fiqah menyebutkan: اليَقِيْنُ لَا يُزَالُ بِالشَّكِّ yang membawa maksud ""Keyakinan tidak dapat dihilangkan dengan keraguan"".

Imam al-Suyuti ketika membincangkan kaedah ini telah memasukkan huraian daripada Syeikh Abu Hamid al-Isfirayini tentang kategori perkara syak yang tidak diketahui atau ditentukan sumber asalnya, “...seperti melakukan transaksi dengan orang yang majoriti hartanya bersumber daripada perkara yang haram dan tidak dapat dipastikan harta yang diperolehi itu dari sumber haram atau tidak, maka hukum transaksi jual beli itu tidak haram kerana ada kemungkinan ia berasal dari sumber yang halal dan sumber haram itu juga tidak dapat dipastikan; tetapi makruh mengambilnya kerana ditakuti terjatuh dalam perkara yang haram”. (Rujuk al-Asybah wa al-Nazha’ir).

Berdasarkan kaedah di atas, proses penyusunan barang berlaku secara rawak tanpa mengetahui isi kandungan barang secara spesifik atau tanpa kepastian. Maka ia kembali kepada hukum asal sesuatu iaitu harus.

Namun begitu, kami juga menasihatkan agar tuan/puan mencari pekerjaan yang bebas daripada syubhah kerana ia bersifat lebih aman. Akan tetapi sekiranya terdapat kekangan, maka boleh bekerja di tempat tersebut dengan syarat tuan/puan tidak redha dengan syubhat yang dijalankan syarikat tersebut, di samping berusaha juga untuk mencari pekerjaan lain yang lebih selamat dan terjamin.

والله أعلم بالصواب

 "
https://emusykil.muftiselangor.gov.my/index.php/site/jawapan?id=3408,"  Soalan

Assalamualaikum dan Salam sejahtera, Tuan/Puan/Ustaz/Ustazah/Haji/Hajah. Saya adalah seorang pelajar praktikal (internship)  dalam bidang memasak dan servis ""food & beverage"" di sebuah hotel di Kuala Lumpur, di sebuah hotel tersebut, saya telah menandatangani kontrak selama 2-3 bulan di bahagian memasak dan service (penghidang makanan), hotel tersebut mempunyai restoran yang juga menghidang arak, jadi saya terpaksa menghidang arak walaupun niat dan hati saya tidak rela, dan saya juga menjadi tidak tentu arah kerana saya bukannya pekerja yang boleh berhenti, tetapi adalah pelajar praktikal yang kontrak,  hotel yang dipilih itu juga bukanlah hotel yang saya minta sebaliknya pensyarah saya yang memilih hotel untuk kami, jika difikirkan cara yang terakhir adalah berhenti belajar (drop) tetapi saya pun sudah pada semester terakhir, apakah pendapat Tuan/Puan/Ustaz/Ustazah/Haji/Hajah atas perkara berkenaan, terima kasih. ","Jawapan  

وعليكم السلام ورحمة الله وبركاته

Semoga tuan/puan sihat sentiasa. Kami mengambil maklum terhadap persoalan yang telah dibangkitkan.

Merujuk kepada persoalan, Allah SWT telah berfirman di dalam surah al-Maidah, ayat 90:

يَاأَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

’Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan syaitan. Oleh itu hendaklah kamu menjauhinya supaya kamu berjaya. 

Bahkan berkenaan arak ini juga telah dijelaskan di dalam sebuah hadis yang diriwayatkan daripada Anas bin Malik RA., bahawa Nabi SAW bersabda;

لعن النبى ﷺ في الخمر عشرة: عاصرها ومعتصرها وشاربها وحاملها والمحمولة إليه وسافتها وبائعها وآكل ثمنها والمشتري لها والمشتراة

Maksudnya: Rasulullah SAW melaknat dalam isu arak ini 10 golongan: Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya. (Riwayat al-Tirmizi).

Berdasarkan dalil-dalil di atas, sebarang urusan yang bersangkut paut dengan arak mestilah dijauhi. Maka dalam hal ini. kami mencadangkan agar pihak saudara berbincang semula dan dapatkan ihsan bersama pihak pengurusan juga pensyarah supaya skop tugasan tersebut diserahkan kepada pekerja non-muslim. 

Setelah segala usaha untuk mendapatkan pengecualian daripada tugasan melibatkan penyediaan arak dilakukan, namun tidak mendapat kerjasama daripada pihak-pihak yang terbabit dan pilihan untuk melepaskan latihan industri tersebut menyebabkan kegagalan di dalam kursus/pengajian yang diambil atau tidak dapat menanggung kos tambahan pengajian sekiranya berbuat semikian, maka ketika itu dibenarkan untuk meneruskan latihan dengan syarat berusaha mengelak atau mengurangkan penglibatan di dalam penyediaan arak tersebut. Seandainya pihak hotel ada memberikan elaun atau insentif, maka ia perlu disucikan berdasarkan nisbah masa yang digunakan di dalam penyedian arak.  

والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=3409,"  Soalan

Saya dapat tawaran kerja sebagai editor content untuk siaran televisyen. Tetapi saya waswas, adakah pekerjaan ini dibolehkan kerana saya hanya ditugaskan untuk membuang adegan-adegan lucah dan bogel. Tetapi aurat-aurat seseorang individu itu masih lagi disiarkan dan saya tidak dibenarkan utk menutup bahagian tersebut kerana tidak termasuk di dalam polisi syarikat. Adakah saya yang akan menanggung dosa siaran yang disiarkan itu walaupun saya tak rela ianya disiarkan?","Jawapan  

Waalaikumussalam warahmatullah wabarakatuh.

Semoga tuan sentiasa sihat walafiat.

Berkenaan hukum melihat aurat, Allah SWT memerintahkan kita agar sentiasa memelihara dan menjaga pandangan daripada melihat perkara-perkara yang haram, serta perintah menutup aurat, seperti yang termaktub di dalam Surah An-Nur, ayat 30-31:

قُلْ لِلْمُؤْمِنِينَ يَغُضُّوا مِنْ أَبْصَارِهِمْ وَيَحْفَظُوا فُرُوجَهُمْ ذَلِكَ أَزْكَى لَهُمْ إِنَّ اللَّهَ خَبِيرٌ بِمَا يَصْنَعُونَ (30) وَقُلْ لِلْمُؤْمِنَاتِ يَغْضُضْنَ مِنْ أَبْصَارِهِنَّ وَيَحْفَظْنَ فُرُوجَهُنَّ وَلَا يُبْدِينَ زِينَتَهُنَّ إِلَّا مَا ظَهَرَ مِنْهَا وَلْيَضْرِبْنَ بِخُمُرِهِنَّ عَلَى جُيُوبِهِنَّ وَلَا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبَائِهِنَّ أَوْ آبَاءِ بُعُولَتِهِنَّ أَوْ أَبْنَائِهِنَّ أَوْ أَبْنَاءِ بُعُولَتِهِنَّ أَوْ إِخْوَانِهِنَّ أَوْ بَنِي إِخْوَانِهِنَّ أَوْ بَنِي أَخَوَاتِهِنَّ أَوْ نِسَائِهِنَّ أَوْ مَا مَلَكَتْ أَيْمَانُهُنَّ أَوِ التَّابِعِينَ غَيْرِ أُولِي الْإِرْبَةِ مِنَ الرِّجَالِ أَوِ الطِّفْلِ الَّذِينَ لَمْ يَظْهَرُوا عَلَى عَوْرَاتِ النِّسَاءِ وَلَا يَضْرِبْنَ بِأَرْجُلِهِنَّ لِيُعْلَمَ مَا يُخْفِينَ مِنْ زِينَتِهِنَّ وَتُوبُوا إِلَى اللَّهِ جَمِيعًا أَيُّهَ الْمُؤْمِنُونَ لَعَلَّكُمْ تُفْلِحُونَ (31)

Maksudnya: Katakanlah (wahai Muhammad) kepada orang-orang lelaki yang beriman supaya mereka menyekat pandangan mereka (daripada memandang yang haram), dan memelihara kehormatan mereka. Yang demikian itu lebih suci bagi mereka; sesungguhnya Allah Amat Mendalam PengetahuanNya tentang apa yang mereka kerjakan. Dan katakanlah kepada perempuan-perempuan yang beriman supaya menyekat pandangan mereka (daripada memandang yang haram), dan memelihara kehormatan mereka; dan janganlah mereka memperlihatkan perhiasan tubuh mereka kecuali yang zahir daripadanya; dan hendaklah mereka menutup belahan leher bajunya dengan tudung kepala mereka; dan janganlah mereka memperlihatkan perhiasan tubuh mereka melainkan kepada suami mereka, atau bapa mereka atau bapa mertua mereka atau anak-anak mereka, atau anak-anak tiri mereka, atau saudara-saudara mereka, atau anak bagi saudara-saudara mereka yang lelaki, atau anak bagi saudara-saudara mereka yang perempuan, atau perempuan-perempuan Islam, atau hamba-hamba mereka, atau orang gaji dari orang-orang lelaki yang telah tua dan tidak berkeinginan kepada perempuan, atau kanak-kanak yang belum mengerti lagi tentang aurat perempuan; dan janganlah mereka menghentakkan kaki untuk diketahui orang akan apa yang tersembunyi dari perhiasan mereka; dan bertaubatlah kamu sekalian kepada Allah, wahai orang-orang yang beriman, supaya kamu berjaya.

Menurut Imam al-Nawawi dalam Syarah Sahih Muslim, hukum melihat aurat ajnabi sama ada bagi lelaki dan wanita adalah haram dengan ijma’ Ulama'.

Pada asasnya kerja sebagai seorang editor merupakan suatu pekerjaan yang diharuskan. Walau bagaimanapun, apabila melibatkan suatu yang ditegah di dalam Islam seperti mendedahkan aurat dan sebagainya, ia menjadikan terdapatnya unsur syubhah di dalam pekerjaan tersebut. Sebagai umat Islam kita diwajibkan untuk mencari pekerjaan yang halal yang bersih dari sebarang unsur syubhah bagi menjamin keberkatan pada rezki serta harta yang diperolehi.

والله أعلم بالصواب"
https://emusykil.muftiselangor.gov.my/index.php/site/jawapan?id=3414,"  Soalan

Salam, Tuan Mufti 
Saya dan adik ipar saya meniaga barang bundle, dan sejak2 pendemik ni perniagaan bundle kami terjejas dan adik ipar sy pulak bertukar meniaga barang copy ORI, jam ,beg dan lain2..Dan ia laku dlm masa 2 thun ni shj dia bole dpt keuntugan belipat kali ganda smpai bole bwa mak ayah dia ke umrah dan buat kan rumah utk mereka..tapi persoalan nya dia mjual dan mgunakan alasan barang itu adalah bundle padahal ia nya terang barang baru dari kotak (bukan bundle)..adakah rezeki dr hasil begini berkat tuan mufti, sebab kebelakangan ini sy selalu tgk isteri,ipar2 sy mak dan ayah mertua sy sering bergaduh. itu yang buat sy terpanggil nk ajukan persoalan dan meminta pandangan dr pihak tuan mufti.Harap dapat membantu. Sekian Salam.","Jawapan  

  وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga tuan/puan sihat sentiasa. Kami mengambil maklum terhadap persoalan yang telah dibangkitkan.

Merujuk kepada persoalan, Allah SWT telah berfirman di dalam Surah an-Nisa' ayat 29:

یَـٰۤأَیُّهَا ٱلَّذِینَ ءَامَنُوا۟ لَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Wahai orang-orang yang beriman! Janganlah kamu saling memakan harta sesamamu dengan jalan yang batil.

Berdasarkan ayat di atas, kita dilarang daripada mengambil harta orang lain dengan cara yang batil atau salah seperti menipu dan sebagainya. Hukum membuat/menghasilkan barangan tiruan atau copy ori yang didaftarkan sebagai hakcipta terpelihara adalah haram di dalam Islam jika ia dilakukan tanpa keizinan dari pemilik asal. Ini adalah kerana ia dianggap telah melakukan kezaliman menggunakan atau mengambil hak orang lain secara batil. Mana kala menjalankan perniagaan barangan tiruan merupakan suatu kesalahan dari segi undang-undang yang boleh dikenakan tindakan di bawah Akta Perihal Dagangan 2011 oleh pihak Kementerian Perdagangan Dalam Negeri, Koperasi dan Kepenggunaan (KPDNKK). Adapun, menjual barangan tiruan dengan mengatakan bahawa ia adalah barangan bundle ia merupakan suatu penipuan di dalam perniagaan.

Walau bagaimanapun, sekiranya jual beli bagi barangan tiruan itu dilakukan memenuhi semua rukun dan syarat jual beli, maka ia adalah transaksi yang sah. 

والله أعلم بالصواب 

 

 "
https://emusykil.muftiselangor.gov.my/index.php/site/jawapan?id=3415,"  Soalan

Assalamualaikum.

Kawan saya seorang wiring kecil-kecilan,mengambil kerja disekitar daerah tmpt saya,beliau seeing kekurangan modal tunai utk membeli barang-barang wiring.beliau sering meminta pertolongan saya Dari segi kewangan dgn memberikan 10% Dari jumlah Wang yg saya beriman contohnya jika rm3000 beliau akan kembalikan sebanyak rm3300 Tanpa saya meminta.bila saya tanya, beliau kata itu keuntungan Dari hasil kerjanya Dan ikhlas memberi kerana menolongnya.soalan saya,boleh kah saya menerimanya atau perlu saya menolaknya.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, riba daripada segi bahasa, bermaksud tambahan atau kenaikan. Manakala dari segi istilah, ia bermaksud penambahan nilai ke atas sesuatu pinjaman yang disyaratkan oleh pemberi pinjaman atau dijanjikan oleh penerima pinjaman. Hukum riba adalah haram sebagaimana firman Allah SWT di dalam surah Ali Imran, ayat 130:

يَاأَيُّهَا الَّذِينَ آمَنُوا لَا تَأْكُلُوا الرِّبَا أَضْعَافًا مُضَاعَفَةً وَاتَّقُوا اللَّهَ لَعَلَّكُمْ تُفْلِحُونَ

Maksudnya: Wahai orang-orang yang beriman! Janganlah kamu makan atau mengambil riba dengan berlipat-lipat ganda, dan hendaklah kamu bertaqwa kepada Allah supaya kamu berjaya. 

Di samping itu, terdapat satu kaedah Fiqah yang masyhur berkaitan riba yang menyatakan:

كل قرض جر منفعة فهو ربا

Maksudnya: Setiap hutang/pinjaman yang mendatangkan manfaat/keuntungan, maka itu adalah riba.

Ini bermakna, pemberi hutang tidak dibenarkan untuk mengambil sebarang keuntungan sama ada berbentuk kewangan atau manfaat lain dari peminjam hutang kerana ia dianggap sebagai riba. Perkara ini diharamkan seandainya perkara tersebut dinyatakan atau disyaratkan di dalam perjanjian pinjaman tersebut.

Sebagai contoh, pemberi hutang memberi syarat: “Saya beri pinjam RM 3,000, pulangkan kepada saya RM 3,300”, maka tambahan tersebut adalah riba.

Walau bagaimanapun, seandainya tidak terdapat sebarang syarat keuntungan atau tambahan, maka tidak menjadi kesalahan dari segi syarak kepada peminjam hutang untuk memberi sebarang bayaran tambahan kepada pemberi hutang sebagai tanda terima kasih atas bantuan yang diberikan. Bahkan perkara ini adalah suatu sunah yang dituntut berdasarkan perbuatan Nabi Muhammad SAW yang diriwayatkan daripada Jabir RA berkata:

كَانَ لِي عَلَى النَّبِيِّ صَلَّى اللهُ عَلَيْهِ وَسَلَّمَ دَيْنٌ، فَقَضَانِي وَزَادَنِي

Bermaksud: Baginda SAW berhutang kepadaku, lalu Baginda membayarnya dan melebihkan bayaran kepadaku (Riwayat al-Bukhari dan Muslim).

Sekian. Terima kasih.

والله أعلم بالصواب
 "
https://emusykil.muftiselangor.gov.my/index.php/site/jawapan?id=3418,"  Soalan

Assalamualaikum sahibusamahah tn mufti? Saya ingin bertanya.. apakah hukum sekiranya membuat pinjaman untuk menunaikan umrah/ haji?

Terima kasih","Jawapan  

وعليكم السلام ورحمة الله وبركاته

الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Ibadah Haji merupakan rukun Islam kelima dan menjadi ibadah wajib bagi seseorang muslim yang berkemampuan seperti firman Allah SWT dalam Surah Al-Imran ayat 97:

وَلِلَّهِ عَلَى ٱلنَّاسِ حِجُّ ٱلۡبَیۡتِ مَنِ ٱسۡتَطَاعَ إِلَیۡهِ سَبِیلࣰاۚ

Maksudnya: Dan Allah mewajibkan manusia mengerjakan ibadat haji dengan mengunjungi Baitullah iaitu sesiapa yang mampu sampai kepadanya.

Begitu juga ibadah umrah yang difardukan kepada individu muslim berdasarkan firman Allah SWT dalam surah Al-Baqarah ayat 196 berikut:

وَأَتِمُّوا ‌الْحَجَّ وَالْعُمْرَةَ لِلَّهِ

Maksudnya: dan sempurnakanlah ibadah haji dan umrah kerana Allah.

Haji dan umrah adalah wajib sekali seumur hidup bagi individu Muslim apabila memenuhi syarat wajib haji atau umrah iaitu Islam, baligh, berakal, merdeka, aman perjalanan dan berkemampuan. Ia dikira sunat sekiranya ibadah haji atau umrah dilakukan berkali-kali. Justeru, sewajarnya kita berusaha untuk meletakkan diri ke arah kemampuan untuk mengerjakan haji. 

Istilah kemampuan dijelaskan dalam kitab Al-Mausu’ah Al-Fiqhiyyah - Al-Durar Al-Siniyyah sebagai berkeupayaan untuk melakukan sesuatu dan mampu untuk melakukannya. Kemampuan dikategorikan sebagai dua keadaan iaitu berkemampuan mengerjakan haji atau umrah dengan sendiri (sihat tubuh badan, cukup perbelanjaan untuk musafir, mempunyai kenderaan, aman perjalanan dan nafkah tanggungan) atau berkemampuan untuk mewakilkan orang lain melakukan haji atau umrah (sakit yang tiada harapan sembuh, terlalu tua atau uzur).

Merujuk kepada persoalan puan, adalah harus dan dibenarkan untuk menunaikan haji atau umrah menggunakan wang pinjaman dari seseorang atau institusi kewangan atas dasar tuntutan menyegerakan ibadah haji atau umrah seperti hadis berikut:

‌مَنْ ‌أَرَادَ ‌الْحَجَّ، فَلْيَتَعَجَّلْ، فَإِنَّهُ قَدْ يَمْرَضُ الْمَرِيضُ، وَتَضِلُّ الضَّالَّةُ، وَتَعْرِضُ الْحَاجَةُ

Maksudnya: Barangsiapa yang ingin menunaikan ibadah haji maka bersegeralah untuk menunaikannya kerana tidak diketahui bila masa sakit itu menyerang seseorang atau kenderaannya hilang ataupun datang keperluannya yang lain. (Riwayat Ibn Majah 2883)

Pinjaman yang dilakukan juga mestilah tidak melibatkan perkara riba seperti yang dijelaskan Firman Allah SWT:

وَأَحَلَّ اللَّـهُ الْبَيْعَ وَحَرَّمَ الرِّبَا

Maksudnya: “dan Allah telah menghalalkan jual beli (berniaga) dan mengharamkan riba.”

Selain itu, individu yang membuat pinjaman harus mempunyai pendapatan atau gaji yang stabil untuk digunakan sebagai perbelanjaan mengerjakan umrah atau haji, mampu untuk membayar semula pinjaman tersebut serta mampu menanggung nafkah ahli keluarga yang ditinggalkan,

Kenyataan ini dikukuhkan lagi melalui Muzakarah Fatwa Kebangsaan kali ke 69 juga menjelaskan bahawa harus bagi seseorang berhutang untuk menunaikan haji atau umrah dari skim pinjaman kewangan sekiranya mampu. Skim pinjaman tersebut hendaklah diuruskan melalui badan atau koperasi yang mementingkan prinsip ikhlas, taawun, adil dan telus dalam operasinya di samping bebas dari unsur-unsur riba.

Justeru, adalah harus membuat pinjaman dari seseorang atau institusi kewangan bagi menunaikan umrah atau haji sebagai memenuhi tuntutan wajib menunaikan haji atau umrah bagi individu Muslim yang mampu. Individu tersebut haruslah memenuhi syarat kemampuan seperti yang dijelaskan. Oleh itu, bagi sesiapa yang tidak berkemampuan, maka gugurlah kefardhuan haji ke atasnya berikutan kekurangannya.

والله أعلم بالصواب"
https://emusykil.muftiselangor.gov.my/index.php/site/jawapan?id=3420,"  Soalan

Assalamualaikum  dulu saya main forex online sekarang saya dah berhenti ..  saya ada simpan duit Forex.. duit itu memang haram untuk saya gunakan.. soalan saya boleh tak gunakan duit forex itu untuk beli barang electric untuk mertua saya","Jawapan  

  وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga tuan/puan sihat sentiasa. Kami mengambil maklum terhadap persoalan yang telah dibangkitkan.

Merujuk kepada persoalan, Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (Jawatankuasa Muzakarah MKI) Kali Ke-98 yang bersidang pada 13-15 Februari 2012 telah membincangkan Hukum Perdagangan Pertukaran Matawang Asing oleh Individu Secara Lani (Individual Spot forex) melalui Platfom Elektronik  dan didapati  transaksi ini mengandungi unsur-unsur seperti riba melalui pengenaan rollover interest, pensyaratan jual beli dalam pemberian hutang melalui leverage, qabd (penerimaan)  yang tidak jelas ketika transaksi pertukaran, penjualan mata wang yang tiada dalam pegangan dan spekulasi yang melibatkan perjudian. Selain itu ianya juga tidak sah dari sisi undang-undang Kerajaan Malaysia.

Sehubungan itu, Muzakarah  memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara. Maka umat Islam adalah dilarang daripada melibatkan diri dalam perdagangan mata wang seumpama ini.

Hal ini juga berdasarkan hadis Nabi SAW yang bersabda:

لَا ‌يَحِلُّ ‌سَلَفٌ ‌وَبَيْعٌ، وَلَا شَرْطَانِ فِي بَيْعٍ، وَلَا رِبْحُ مَا لَمْ تَضْمَنْ، وَلَا بَيْعُ مَا لَيْسَ عِنْدَكَ

Maksudnya: Tidak halal hutang dan jual beli, (pengenaan) dua syarat dalam satu (transaksi) jual beli, (mendapat) keuntungan (daripada) sesuatu yang tidak dijamin, dan jual beli sesuatu yang engkau tidak miliki. (Riwayat Abu Daud)

Justeru, segala urusniaga forex termasuk juga hasil hartanya adalah haram dan merupakan harta yang tidak patuh syariah. Hasil tersebut tidak boleh dimanfaatkan untuk diri sendiri atau memberikannya kepada orang lain.

Ini berdasarkan kepada kaedah fiqah:

ما حرم أخذه حرم إعطاءه
Maksudnya: Sesuatu yang haram mengambilnya, haram pula memberikannya

Oleh itu, tidak diharuskan menggunakan wang forex tersebut untuk membeli barangan elektrik untuk diberikan kepada mertua melainkan dia tergolong dalam kalangan fakir atau miskin. Adalah disarankan untuk menyerahkan wang tersebut kepada Baitulmal.

والله أعلم بالصواب 

 "
https://emusykil.muftiselangor.gov.my/index.php/site/jawapan?id=3421,"  Soalan

Assalammualaikum tuan/puan.

Saya ada 2 soalan yang memerlukan penjelasan. Soalan-soalan ini berkaitan dengan harta pusaka arwah ibu saya. Di sini saya nyatakan serba sedikit maklumat berkenaan arwah ibu saya. Ibu saya masih bersuami tetapi sudah tidak duduk sebumbung kerana ayah saya tinggal bersama isteri mudanya.

Soalan 1

Saya perlukan penjelasan berkenaan harta sepencarian pasangan suami isteri. Ibu saya seorang surirumah. Rumah yang ibu saya tinggal selama hayatnya adalah rumah yang ayah saya sediakan. Nama empunya rumah itu adalah nama ayah saya. Adakah terdapat bahagian untuk arwah ibu saya dalam aset rumat tersebut? Apakah yang dimaksudkan dengan harta sepencarian?

 

Soalan 2

Semasa hujung hayat arwah ibu saya, arwah ibu duduk di rumah saya sehingga akhir hayatnya. Semasa ibu saya masih hidup, ibu saya ada menerima wang nafkah dari ayah saya, tetapi ibu saya tidak mahu terima duit berkenaan. Dan ibu saya berikan kepada saya duit tersebut. Saya pula tidak sampai hati nak gunakan duit tersebut untuk kegunaan peribadi saya tetapi saya gunakan untuk membeli barang keperluan untuk ibu saya di luar pengetahuannya. Dan sekarang ibu saya telah meninggal dunia dan masih terdapat saki baki duit tersebut. Apakah status duit tersebut? Apakah duit tersebut termasuk dalam harta pusaka arwah ibu yang perlu diagih-agihkan kepada waris-warisnya atau duit itu boleh saya gunakan untuk keperluan saya? 

Mohon penjelasan dari pihak tuan kerana saya dalam dilema dan tidak tahu apa yang perlu saya lakukan. Sekian, terima kasih","Jawapan  

وعليكم السلام ورحمة الله وبركاتة

الحمدلله رب العلمين والصلاة والسلام علي أشرف الأنبياء المري

Merujuk kepada persoalan saudari,

1) Seorang isteri yang sah berhak dan layak mendapat harta sepencarian sepanjang perkahwinannya dengan suami. Maksud harta sepencarian ialah harta yang diperolehi bersama oleh suami dan isteri sama ada secara langsung atau tidak langsung sepanjang perkahwinan mereka mengikut syarat-syarat yang ditentukan oleh Hukum Syara'. Bagi pihak yang bermastautin di Negeri Selangor, sebarang tuntutan harta sepencarian terkandung dalam Seksyen 122, Enakmen Undang-Undang Keluarga Islam (Negeri Selangor) Tahun 2003 iaitu berkaitan Kuasa Mahkamah memerintah pembahagian harta sepencarian:

(1) Mahkamah adalah mempunyai kuasa apabila membenarkan lafaz talaq atau apabila membuat suatu perintah perceraian untuk memerintah supaya apa-apa aset yang diperolehi oleh pihak-pihak itu dalam masa perkahwinan dengan usaha bersama mereka dibahagi antara mereka atau supaya mana-mana aset yang diperolehi oleh pihak-pihak itu dalam masa perkahwinan dengan usaha bersama mereka dibahagi antara mereka atau supaya mana-mana aset itu dijual dan hasil jualan itu dibahagi antara pihak-pihak itu.

(2) Pada menjalankan kuasa yang diberi oleh subseksyen (1), Mahkamah hendaklah mengambil perhatian tentang—

(a) takat sumbangan-sumbangan yang telah dibuat oleh tiap-tiap satu pihak dalam bentuk wang, harta, atau kerja bagi memperolehi aset-aset itu;

(b) apa-apa hutang yang terhutang oleh salah satu pihak yang telah dilakukan bagi manfaat bersama mereka;

(c) keperluan-keperluan anak-anak yang belum dewasa dari perkahwinan itu, jika ada,

dan, tertakluk kepada pertimbangan-pertimbangan itu, Mahkamah hendaklah membuat pembahagian yang sama banyak.

2) Bergantung kepada niat saudari. Seandainya saudari menerima duit itu sebagai suatu pemberian daripada ibu, maka duit tersebut telah menjadi harta milik saudari dan saudari boleh menggunakannya sebagaimana yang saudari kehendaki. Namun sekiranya niat saudara adalah menyimpan wang tersebut bagi pihak ibu saudari, maka baki wang tersebut merupakan harta pusaka yang perlu difaraidkan.  

والله أعلم بالصواب"
https://emusykil.muftiselangor.gov.my/index.php/site/jawapan?id=3422,"  Soalan

As salam Encik/ Puan,

 

Saya sekarang berumur 50 tahun.  Baru-baru ini saya dengar ceramah yang megatakan bahawa insuran conventional (yang bukan takaful) adalah haram.  Jika berlaku musibah terhadap saya duit insuran yang di bayar oleh insuran conventional ini tidak boleh digunakan kerana haram.

Saya sudah melanggan insuran conventional sejak umur saya 25 tahun dan pada ketika itu takaful tidak ada lagi.  Saya sudah mencuba mencari syarikat takaful untuk mengantikan insuran conventional saya sekarang ini tetapi malangnya saya dalam kategori berisiko  tinggi maka saya tidak layak untuk medapat khidmat takaful dari mereka.  Maka soalan saya, kerana saya tidak ada pilihan lain lagi bolehkah saya terus dengan insuran conventional yang sekarang?  Jika saya tamat kan insuran sekarang saya akan terdedah kepada masalah yang lebish besar jika saya  ""Total Permenant Disability"" atau meninggal.   Kemungkinan besar saya tidak ada duit yang mencukupi untuk menampung hutang rumah dan kehidupan setelah cacat.

Ini juga membawa kepada issue house loan saya yang bukan Islamic.  Saya sudah tidak layak untuk refinance rumah kepada Islamic loan.  Bagaimana pula dengan keadaan ini? 

Terima kasih diatas perhatian tuan/ puan dan semoga dapat menolong saya dengan masalah saya ini.  Terima kasih.

 ","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Merujuk kepada soalan tuan, insurans konvensional adalah suatu muamalat yang diharamkan oleh Islam kerana ia bercanggah dengan prinsip Islam. Maka kita sebagai orang Islam wajib untuk mengambil takaful seandainya memerlukan. Hal ini adalah kerana manfaat daripada insurans konvensional tidak diharuskan untuk diambil. Walau bagaimanapun, peserta insuran konvensional berhak untuk mendapatkan semula semua caruman yang telah dibayar kepada pihak syarikat. Perkara ini selari dengan firman Allah SWT didalam surah Al-Baqarah, ayat 279:

فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ وَإِنْ تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ

Maksudnya: Oleh itu, kalau kamu tidak juga melakukan (perintah mengenai larangan riba itu), maka ketahuilah kamu: akan adanya peperangan dari Allah dan RasulNya, (akibatnya kamu tidak menemui selamat). Dan jika kamu bertaubat, maka hak kamu (yang sebenarnya) ialah pokok asal harta kamu. (Dengan yang demikian) kamu tidak berlaku zalim kepada sesiapa, dan kamu juga tidak dizalimi oleh sesiapa.

Di dalam Mesyuarat Jawatankuasa Fatwa Negeri Selangor Kali ke 3/2011 yang bersidang pada 14 Jun 2011/ 12 Rajab 1432H telah memutuskan seperti berikut;

i. Insurans Konvensional adalah suatu muamalat yang diharamkan oleh Islam kerana amat bercanggah dengan Prinsip Islam. Oleh yang demikian, Pampasan Polisi Insurans Konvensional yang diterima oleh ahli waris adalah dikira sebagai harta tidak patuh syariah.

ii. Jumlah bayaran pokok pembeli polisi ketika hayat sahaja dikategorikan sebagai harta pusaka si mati yang perlu diagihkan secara faraid. Manakala pampasan polisi insurans konvensional tersebut wajib dilupuskan untuk tujuan disucikan harta tersebut dengan diserahkan sama ada kepada pihak Baitulmal atau didermakan untuk tujuan kebajikan termasuk kepada golongan fakir dan miskin.

Berkenaan pinjaman rumah  konvensional yang jelas mengandungi unsur riba, judi dan gharar, tuan perlu terus berusaha untuk menghindarinya. Hal ini dinyatakan di dalam surah Al-Baqarah, ayat 275:

وَأَحَلَّ اللَّهُ الْبَيْعَ وَحَرَّمَ الرِّبَا

Maksudnya: Dan Allah telah menghalalkan berjual-beli (berniaga) dan mengharamkan riba.

Begitu juga di dalam surah Al-Maidah, ayat 90, Allah SWT berfirman:

يَاأَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ 

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

والله أعلم بالصواب"
https://emusykil.muftiselangor.gov.my/index.php/site/jawapan?id=3439,"  Soalan

Mohon penjelasan tuan berkenaan satu program infak yang memberikan manfaat kepada penyumbangnya secara konsisten setiap bulan sehingga akhir hayat. Adakah program sebegini ada unsur riba kerana ada manfaat bulanan yang tetap? Atau manfaat itu dikira sebagai hibah?

 Berikut sedikit penerangan contoh keadaan dan manfaat program:

1.Kalau kita infak apa yang kita dapat?
 - tak dapat apa apa..sekadar derma ,ganjaran itu Allah yang bagi

2.Apakah manfaat yang boleh saya dapat jika menyertai program ini?
 - sebagai penghargaan kepada semua penderma, anda layak mendapat :
 1- seekor ayam kampung (bersih)
 ATAU
 2- digantikan dengan tunai bernilai RM13.00 untuk seekor ayam kg.

3.Berapa lama manfaat ini akan saya perolehi?
 - Setiap bulan dan seumur hidup anda

4. Siapa yang boleh menyertai program ini?
 - terbuka kepada semua orang yang memegang account Maybank atau lain-lain (pemegang individu)

5.Berapa had umur minima untuk sertai program infak ini?
 - seusia baby berumur 1 tahun dan tiada had umur dewasa.


6.Bagaimana nilai infak kami 250 tu bekerja..?
 -untuk setiap RM250.00 ,kita akan ternak 30 ekor ayam kampung, dan sebagai penghargaan setiap 2 bulan ,penderma akan mendapat 2 ekor ayam kg percuma @ RM26.00 , tetapi pakkp agihkan setiap bulan BUKAN 2 bulan sekali ..bermaksud seekor sebulan @ RM13 sebulan SETIAP BULAN.

7. Mengapa manfaat diberi etiap bulan?
 - supaya penderma mendapat manfaat itu setiap bulan dan tak perlu tunggu 2 bulan sekali. so boleh makan ayam tiap tiap bulan (jika pilih ayam) atau boleh dapat tunai setiap bulan (jika pilih tunai)

8. Boleh kah saya buat infak dengan nilai yang banyak?
 -Boleh.
 setiap Infak RM250 ,anda dapat manfaat 1 ekor ayam @ RM13
 Jika 500 , dapat RM26.00
 Jika 1000 , dapat RM52.00
 Jika 5000 , manfaat yg dapat 260.00 dan seterusnya...
 SETIAP BULAN dan SEUMUR HIDUP

Infak ni jika kita buat...manfaat di dunia kita dapat, ganjaran di akhirat juga kita dapat...itu janji Allah...
 bersihkan lah pendapatan kita dengan infak/sedekah atau derma..
 anda tidak rugi apa apa...

TIADA SEBARANG RISIKO.

ingat! ini bukan sebuah perniagaan..tetapi kerja kerja amal untuk bantu lebih ramai orang menyimpan dengan menggunakan duit poket yg minima.

Terima kasih tuan atas masa yang diberi untuk perhatian soalan ini. ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

Merujuk kepada soalan yang diajukan, salah satu kaedah Fiqah di dalam muamalat atau transaksi di dalam Islam adalah: 

العبرة في العقود للمقاصد والمعاني، لا للألفاظ والمباني

Maksudnya: Sesuatu akad diambil kira berdasarkan tujuan dan objektif yang dimaksudkan, bukanlah sekadar lafaz dan susunan huruf.

Walaupun di dalam program tersebut pemberian itu dinamakan sebagai derma, namun apabila dijanjikan pulangan atau balasan, maka ia dianggap sebagai akad mu'awadhah iaitu akad yang melibatkan penukaran 2 hak atau balasan. Ciri ini menepati konsep mudharabah yang dijanjikan pulangan atau jaminan keuntungan. Para Ulamak sepakat bahawa akad seperti ini adalah dilarang dan ia adalah riba.   

والله أعلم بالصواب

Sekian, terima kasih.                                                                      "
https://emusykil.muftiselangor.gov.my/index.php/site/jawapan?id=3447,"  Soalan

Assalamualaikum,

Saya ingin bertanya. Semasa saya bekerja, saya perlu mengisi sotong ke dalam sebuah bekas dan menimbangnya sebanyak 600g. Selepas selesai mengisi sotong tersebut, menimbang, mengisi air ke dalam bekas-bekas tersebut untuk tujuan pembekuan dan melabelkan bekas tersebut dengan harga untuk 600g, lalu saya menyimpan bekas-bekas tersebut untuk dibekukan. Walaubagaimanapun, selepas beberapa jam telah berlalu, secara tiba-tiba saya merasakan bahawa yang saya tidak menimbang satu atau dua bekas sotong tersebut dan saya juga berasa bahawa satu atau dua bekas tersebut tidak mencukupi 600g. Tetapi saya juga rasa bahawa saya telah menimbangnya sebanyak 600g. Perasaan ini menjadi ulang alik dan ianya membuatkan saya tidak tenteram. Saya cuba untuk mengeluarkan bekas-bekas tersebut dan menimbangnya kembali tetapi air dalam bekas-bekas tersebut telah hampir beku. Sekiranya saya hendak defrost sotong-sotong, keluarkan air-airnya dan menimbang semula, ia akan mengambil masa yang lama. Apakah yang akan terjadi kepada gaji saya sekiranya sotong-sotong tersebut dijual? Saya berasa amat risau dan gelisah. mohon pencerahan.","Jawapan  

وعليكم السلام و رحمة الله وبركاته

...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه

Merujuk kepada persoalan saudara, berdasarkan kepada situasi yang dinyatakan menunjukkan itu adalah prasangka dan was-was yang datang selepas melakukan sesuatu pekerjaan. Saudara hanya perlu melakukan kerja dengan sebaik-baiknya, menimbang mengikut sukatan yang diarahkan. Setelah yakin betul dan tepat, maka tidak perlu lagi memikirkan perasaan dan sangkaan yang timbul. Perasaan atau sangkaan tersebut adalah suatu bisikan yang perlu dielakkan. Namun, bagi menghadirkan keyakinan maka saudara perlu memastikan telah mengikuti semua langkah dan tatacara yang ditetapkan oleh pihak majikan. Dan jika terdapat kesilapan yang tidak disengajakan, semoga Allah SWT memaafkan kesilapan tersebut. Hadis yang diriwayatkan daripada Ibnu Abbas RA bahawa Rasulullah SAW bersabda: 

إِنَّ اللهَ تَجَاوَزَ لِيْ عَنْ أُمَّتِي : الْخَطَأُ وَالنِّسْيَانُ وَمَا اسْتُكْرِهُوا عَلَيْهِ

Maksudnya: Sesungguhnya Allah Ta’ala memaafkan umatku karena aku (disebabkan beberapa hal): Kesalahan (yang tidak disengajakan), lupa dan segala sesuatu yang dipaksa. (Riwayat Ibnu Majah)

Manakala sesuatu yang telah diyakini diawalnya tidak dapat digugat dengan suatu sangkaan yang datang selepasnya. Firman Allah SWT dalam surah Yunus ayat 36: 

إِنَّ الظَّنَّ لَا يُغْنِي مِنَ الْحَقِّ شَيْئًا

Maksudnya: Sesungguhnya zhan (sangkaan) tidak dapat menandingi kebenaran walau sedikit pun.

والله أعلم بالصواب"
https://emusykil.muftiselangor.gov.my/index.php/site/jawapan?id=3459,"  Soalan

Assalam.

Saya mempunyai beberapa soalan yg ingin diajukan.

1. Apakah hukum menghisap dan menjual ganja? Serta hasil duit tersebut jika digunakan untuk sumber makanan, susu anak-anak?

2. Bolehkah seorang cucu menggantikan puasa untuk arwah neneknya bagi menyelesaikan fidyahnya?

Terima kasih.

 

 ","Jawapan  

السَّلاَمُ عَلَيْكُمْ وَرَحْمَةُ اللهِ وَبَرَكَاتُهُ 

Merujuk kepada soalan yang diajukan,

Soalan Pertama:

Sebelum menjawab persoalan berkaitan menghisap ganja dan menjual ganja maka kita perlu mengetahui dengan jelas kedudukan hukum ganja itu terlebih dahulu. Para ulama' telah memutuskan bahawa penyalahgunaan ganja adalah haram dalam Islam. Pengharaman penyalahgunaan ganja adalah berasakan kepada kaedah qiyas dalam penetapan hukum. Ia diqiyaskan dengan pengharaman arak. Arak diharamkan kerana sifatnya yang memabukkan dan merosakkan diri jasmani dan akal manusia. Ia juga dianggap kotor dan keji seperti dalam al-Qur’an seperti disebutkan dalam al-Quran dalam Surah Al-Ma’idah ayat 90:

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

Hadis yang diriwayatkan daripada Abdullah Bin Umar RA, bahawa Rasulullah SAW bersabda:

كُلُّ مُسْكِرٍ خَمْرٌ، وكُلُّ مُسْكِرٍ حَرامٌ

Maksudnya: Setiap yang memabukkan adalah khamar dan setiap khamar adalah haram . (Riwayat al-Bukhari dan  Muslim).

Dari sudut perundangan pula, kerajaan Malaysia telah mengklasifikasikan ganja sebagai dadah yang diharamkan. Oleh itu, sebarang aktiviti yang melibatkan ganja sama ada menghisap atau menjualnya adalah dilarang dari sudut undang-undang dan diharamkan dari sudut hukum syarak. Menggunakan hasil jualan ganja untuk memberi makanan atau nafkah kepada keluarga bermakna memberi mereka makanan atau nafkah dari hasil yang haram.

Soalan Kedua:

terdapat dua keadaan puasa mereka yang telah meninggal dunia iaitu

Keadaan Pertama: Sekiranya seseorang itu tidak mampu mengqadha' puasanya kerana keuzurannya yang berterusan sehingga dia meninggal dunia seperti sakitnya yang berterusan atau keadaan-keadaan lain yang diharuskan oleh syarak. Maka tidak wajib ke atasnya sesuatupun dan juga  pihak walinya (saudara terdekat) kerana telah gugur hukum berpuasa baginya sejak dia masih hidup.

Keadaan Kedua: Sekiranya seseorang itu mampu untuk mengqadha’kan puasa yang ditinggalkan sama ada sebab uzur ataupun tidak, namun tidak diqadha’kan sehingga dia mati, adapun mazhab al-Qadim (dan ia adalah yang rajih dan disahihkan oleh golongan muhaqqiq), dalam keadaan begini dibolehkan bagi wali untuk berpuasa bagi pihak si mati namun tidaklah dilazimi (wajib) akan perbuatan tersebut. Ini berdasarkan hadis `Aisyah R.Anha yang mana Nabi SAW telah bersabda:

مَنْ مَاتَ وَعَلَيْهِ صِيَامٌ صَامَ عَنْهُ وَلِيُّهُ

Maksudnya: Siapa yang mati dan padanya terdapat puasa yang belum digantikan, maka berpuasa bagi pihak (si mati) walinya. (Riwayat al-Bukhari & Muslim)

Al-Imam al-Nawawi Rahimahullah di dalam kitabnya al-Minhaj menyebutkan bahawa bagi mereka yang berbuka puasa kerana uzur dan berpanjangan uzur atau sakitnya itu sehinggalah mati, maka tidak ada puasa ke atasnya, dan tidak perlu membayar fidyah baginya dan tidak pula orang lain berpuasa baginya

Dalam sebuah hadis yang lain, daripada Ibn `Abbas R.Anhuma, telah datang seorang lelaki kepada Nabi SAW lalu berkata: Wahai Rasulullah SAW, sesungguhnya ibuku telah mati dan masih ada padanya baki puasa sebulan (yang belum diqadha’kan). Adakah aku perlu menggantikannya? Jawab Nabi SAW:

فَدَيْنُ اللَّهِ أَحَقُّ أَنْ يُقْضَى

Maksudnya: Adapun hutang Allah itu lebih berhak untuk dilunaskan. (Riwayat Abu Daud)

Puasa tersebut boleh digantikan oleh wali si mati dari kalangan ahli keluarga yang terdekat dan boleh juga untuk mengupah orang lain berpuasa bagi si mati. Sekiranya terdapat orang luar (bukan dari kalangan wali si mati) yang berpuasa bagi si mati tanpa izin atau tiada wasiat dari si mati maka tidak sah puasa tersebut

Sekiranya wali tidak berpuasa bagi si mati, dan tidak juga orang yang lain, maka dikeluarkan dari bahagian yang ditinggalkan puasa tersebut fidyah bagi setiap hari yang ditinggalkan dengan satu mud (cupak). Sekiranya si mati tiada meninggalkan harta maka dibolehkan untuk orang lain mengeluarkan hartanya bagi menyelesaikan hutang puasa si mati dalam bentuk fidyah.

Memandangkan, cucu merupakan waris kepada si mati, ini bermakna seorang cucu boleh mennggantikan puasa arwah nenek dan dengan demikian fidyah tidak perlu dibayar. 

والله أعلم بالصواب"
https://emusykil.muftiselangor.gov.my/index.php/site/jawapan?id=3466,"  Soalan

Assalamualaikum, saya nak bertanya berkenaan dengan insurans haiwan. Memandangkan kebanyakkan orang memiliki haiwan peliharaan seperti kucing, burung, dan sebagainya. Adakah dibenarkan untuk mengambil insurans haiwan. Memandangkan kos serta akses perubatan haiwan yang agak mahal berbanding manusia, ramai kini yang mengambil insurans haiwan untuk haiwan peliharaan mereka. Saya juga jelas bahawa insurans konvensional am dan nyawa adalah haram untuk diambil oleh muslim memandangkan terdapat unsur gharar. Namun, saya perlukan penjelasan dari segi hukum insurans haiwan memandangkan ia adalah untuk kegunaan haiwan sahaja dan bukan secara langsung untuk kegunaan manusia seperti kereta rumah dsbg serta ketiadaan takaful untuk haiwan yang ditawarkan buat masa sekarang.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang dibangkitkan, Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (MJFK) telah memutuskan hukum dalam beberapa siri persidangan yang membahaskan status insurans konvensional. Secara umumnya semua jenis insurans konvensional adalah HARAM disebabkan mempunyai unsur-unsur:

Mengandungi gharar (ketidak-tentuan)
Mengandungi unsur judi.
Mengandungi muamalah riba.

Hukum berkenaan insurans konvensional sama ada insurans nyawa mahupun insurans am seperti kereta, rumah, motosikal dan sebagainya adalah haram. ‘Matlamat tidak menghalalkan cara’ melainkan dalam keadaan terdesak dan darurat yang diiktiraf oleh Syarak berdasarkan syarat-syarat tertentu. Penetapan ini ditetapan oleh Allah SWT berdasarkan firman-Nya dalam surah al-An’am ayat 119:

وَقَدْ فَصَّلَ لَكُم مَّا حَرَّمَ عَلَيْكُمْ إِلَّا مَا اضْطُرِرْتُمْ إِلَيْهِ

Maksudnya: Allah telah menerangkan satu persatu kepada kamu apa yang diharamkan- Nya atas kamu, kecuali apa yang kamu terpaksa memakannya?

Melihat kepada situasi tuan, masih tidak dianggap darurat sehingga terpaksa mencarum insurans konvensional bagi kebajikan haiwan peliharaan disebabkan masih belum wujud skim takaful haiwan. Walaupun penerima manfaat adalah haiwan tetapi membayar wang caruman setiap bulan atau secara penuh (lumsump) tetap dianggap sebagai bertolong-tolongan dalam urusan maksiat (dosa) dan ini tidak dibenarkan. Hal ini bertepatan dengan firman Allah SWT dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu tolong-menolong dalam membuat kebajikan dan ketakwaan. Janganlah kamu bertolong-tolongan dalam melakukan dosa (maksiat) dan pencerobohan.

Berbuat baik kepada haiwan sememangnya dituntut dalam Islam sehingga kita pernah mendengar bagaimana pelacur diampunkan dosanya oleh Allah SWT disebabkan memberi minum kepada anjing yang dahaga. Namun Islam mengajarkan kesederhanaan dan berpada dalam semua hal, berkebajikan kepada haiwan sehingga melanggar batas halal dan haram ia adalah sesuatu yang sangat tidak sepatutnya berlaku. Wang caruman kepada insurans itu sebaiknya digunakan sebagai simpanan atau tabungan sendiri untuk manfaat serta kebajikan haiwan tersebut.

والله أعلم بالصواب"
https://emusykil.muftiselangor.gov.my/index.php/site/jawapan?id=3472,"  Soalan

Assalamualaikum ustaz. Saya ingin bertanya apakah status barang yang dibeli secara ansuran yang mengandungi unsur riba? Adakah barang tersebut haram digunakan? Contohnya, saya membeli telefon secara ansuran menggunakan sebuah aplikasi paylater dan di dalam pensyaratan ansuran tersebut, saya akan dikenakan denda jika lewat bayar. Saya tahu caj lewat bayar ini adalah haram tetapi bagaimana dengan barang yang saya beli tersebut? Adakah haram digunakan? Mohon penjelasan nya ustaz.","Jawapan  

عَلَيْكُمْ السَّلاَمُ وَرَحْمَةُ اللهِ وَبَرَكَاتُهُ 

Merujuk kepada soalan yang diajukan,

Secara umumnya pembelian secara ansuran yang mengandungi riba tidak menjadikan barang yang dibeli itu menjadi haram, selagi barang yang dibeli itu adalah barang yang harus diambil manfaat daripadanya. Apa yang diharamkan adalah proses jualbeli yang melibatkan riba itu sahaja. Ini disebut dengan jelas oleh Allah SWT dalam surah al-Baqarah ayat 275:

 وَأَحَلَّ اللَّهُ الْبَيْعَ وَحَرَّمَ الرِّبَا 

Maknanya: Allah telah menghalalkan berjual-beli (berniaga) dan mengharamkan riba.

Oleh itu, anda boleh mengambil manfaat daripada barangan yang dibeli itu, namun pada masa yang sama mohonlah keampunan daripada Allah SWT atas kesilapan yang telah dilakukan kerana riba adalah perbuatan yang diharamkan oleh Allah SWT sebagaimana firman Allah SWT dalam surah al-Baqarah ayat 279:

فَإِن لَّمْ تَفْعَلُوا فَأْذَنُوا بِحَرْبٍ مِّنَ اللَّهِ وَرَسُولِهِ ۖ وَإِن تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ

Maknanya: Oleh itu, kalau kamu tidak juga melakukan (perintah mengenai larangan riba itu), maka ketahuilah kamu: akan adanya peperangan dari Allah dan Rasul-Nya, (akibatnya kamu tidak menemui selamat). Dan jika kamu bertaubat, maka hak kamu (yang sebenarnya) ialah pokok asal harta kamu. (Dengan yang demikian) kamu tidak berlaku zalim kepada sesiapa, dan kamu juga tidak dizalimi oleh sesiapa.

والله أعلم بالصواب"
https://emusykil.muftiselangor.gov.my/index.php/site/jawapan?id=3478,"  Soalan

Assalamualaikum..saya ingin bertanya..sekira nya saya buat akikah untuk anak saya..bolehkah saya menggunakan duit anak saya untuk beli ayam dan bahan2 masakan dan jugak canopy untuk majlis akikah dia..mohon pencerahan...terima kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد...

Merujuk kepada persoalan tuan, mengikut pandangan jumhur ulama', iaitu bapa tidak boleh mengambil harta/duit anak dengan sewenang-wenangnya. Hanya dibenarkan apabila berada dalam keadaan yang perlu sahaja. Justeru, ibu bapa tidak boleh menggunakan duit anak-anak mereka dengan sewenang-wenangnya kecuali dalam keadaan yang memerlukan sahaja. Jika ibu bapa sudah menggunakan harta anak-anak dalam perkara yang tidak menjadi keperluan, maka wajib ke atas ibu bapa untuk menggantikannya kembali.

Berkenaan akikah anak, ia menjadi tuntutan (sunat muakkad) bagi ibu bapa untuk melaksanakannya sekiranya mereka berkemampuan. Jika tidak mampu, maka tidak wajib dilaksanakan. Para ulama Syafi'iyyah berpendapat bahawa akikah dituntut ke atas al-asl (seperti ayah dan datuk) kerana dia wajib menafkahi bayi itu dan bayi dianggap faqir. Akikah hendaklah ditunaikan bukan menggunakan harta anaknya sebaliknya menggunakan hartanya sendiri. Namun apabila anak itu baligh sebelum sempat diakikahkan, maka sunat bagi anak tersebut untuk mengakikahkan dirinya sendiri.

Justeru, tuan tidak boleh menggunakan duit anak untuk membeli ayam, bahan-bahan masakan dan juga canopy untuk majlis akikah anak. Tuan perlu menggunakan duit sendiri untuk jamuan majlis akikah tersebut. Jika ingin menggunakanya juga, tuan wajib menggantikannya semula.

Namun jika wang anak tersebut pada asalnya adalah pemberian daripada bapa itu sendiri, maka bapa diharuskan mengambilnya semula dan menggunakannya untuk membeli binatang akikah atau keperluan lain untuk majlis tersebut. Ini berdasarkan kepada hadis yang diriwayatkan daripada Ibnu Umar RA bahawa Rasulullah SAW bersabda:

لَا يَحِلُّ لِأَحَدٍ أَنْ يُعْطِيَ عَطِيَّةً فَيَرْجِعَ فِيهَا إِلَّا الوَالِدَ فِيمَا يُعْطِي وَلَدَهُ

Maksudnya: Tidak halal bagi seorang memberikan sesuatu pemberian kemudian dia memintanya semula kecuali bapa meminta semula apa yang dia diberikan kepada anaknya.

والله أعلم بالصواب"
https://emusykil.muftiselangor.gov.my/index.php/site/jawapan?id=3491,"  Soalan

Assalamualaikum warahmatullahi wabarakatuh. 
 

Saya pernah guna perkhidmatan Buy Now Pay Later dari Grab (Grab PayLater) dan Shopee (SPayLater). Untuk Grab PayLater, tidak ada sebarang caj dikenakan untuk bayaran ansuran. Tetapi jika bayar lewat, akaun Grab itu akan dibekukan dan perlu membayar RM 10 admin fee untuk aktifkan kembali akaun itu. Adakah RM 10 itu riba? Seterusnya, SPayLater mengenakan processing fee 1.5% daripada harga keseluruhan barang untuk bayaran ansuran. Dan ia juga mempunyai denda lewat bayar yang dikatakan akan didermakan kepada pihak-pihak yang dibenarkan dari segi syarak. Walaupun Shopee mengatakan SPayLater itu patuh syariah dalam Terma dan Syarat mereka, saya masih ingin mengetahui dengan betul sama ada ia betul-betul halal. Dan jika ia tidak halal, adakah saya berdosa sebab saya tidak tahu tentang butir-butir ini dan tidak tahu sepenuhnya apa yang dikira sebagai riba? Dan bolehkah saya membayar hutang kepada servis-servis ini yang masih belum lengkap bayarannya kerana saya sudah bermula bayaran dan tidak dapat batalkan bayaran tersebut?","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Berdasarkan kepada penelitian kami daripada terma dan syarat yang ditetapkan di dalam perkhidmatan SPayLater oleh Shopee di laman web rasmi mereka ada mengatakan bahawa perkhidmatan ini tidak melibatkan hutang. Sebagaimana yang tercatat: “The use of this Service does not constitute a loan, credit card or charge card provided to you by us.” Kenyataan ini mengelirukan kerana, membuat pembelian dengan pembayaran secara ansuran itu merupakan suatu hutang. Walaupun tidak kepada syarikat Shopee secara langsung, akan tetapi kepada syarikat SeaMoney yang menguruskan urusan pembayaran secara ansuran.

Tidak ada kenyataan mengenai yuran pengurusan atau “processing fee” sebanyak 1.5% dari keseluruhan harga barangan sama ada ia dibayar kepada Syarikat Shopee atau syarikat SeaMoney. Sama ada pihak SeaMoney akan membayar penuh kepada syarikat penjual barangan, kaedah pembayaran atau sebagainya turut tidak dijelaskan.

Kenyataan: “3.1 As a Third Party Provider on the Shopee Platform, you hereby agree that: a) to sell all amounts due to you to SeaMoney pursuant to the Receivable Purchase Arrangement”. Adakah syarikat penjual menjual barangan itu kepada SeaMoney atau hanya jumlah iaitu bayaran (hutang) yang syarikat penjual berhak menuntut dari pelanggan?  

Kekurangan maklumat berkaitan perkhidmatan SPayLater yang diberikan menyebabkan pandangan hukum yang kukuh tidak dapat diputuskan pada masa ini. Kajian yang lebih menyeluruh diperlukan bagi memahami dengan lebih jelas ciri-ciri perkhidmatan tersebut.

Adapun denda sebanyak RM10 yang dikenakan untuk mengaktifkan semula akaun yang dibekukan akibat terlambat bayar adalah tidak menyalahi syarak seandainya terdapat persetujuan atau syarat yang ditetapkan.

Walaupun, andai kata transaksi yang dilakukan mengandungi unsur riba, barangan yang diperolehi adalah sah, namun perbuatan tersebut adalah haram dan berdosa. Maka bertaubat dan beristighfarlah kepada Allah SWT. Berazamlah untuk tidak mengulanginya lagi.

Apa-apa hutang yang telah dibuat yang masih belum lengkap atau selesai hendaklah dibayar berdasarkan kepada syarat serta perjanjian yang ditetapkan. Seandainya terdapat unsur riba, berusahalah untuk segera melangsaikan hutang tersebut dan bertaubat kepada Allah SWT.

Dinasihatkan agar sentiasa berwaspada di dalam menggunakan sebarang perkhidmatan seperti ini. Gunakanlah ia secara bijak. Ini adalah kerana dikhuatiri penggunaan yang tidak terkawal akan menyebabkan keberhutangan yang tinggi sehingga berbelanja melebihi kemampuan yang ada. Berusahalah untuk meminimumkan hutang dan berhutanglah hanya untuk keperluan yang mendesak.

والله أعلم بالصواب

Sekian , terima kasih"
https://emusykil.muftiselangor.gov.my/index.php/site/jawapan?id=3496,"  Soalan

Assalamualaikum wbt Tuan Mufti,

Merujuk kepada perkara di atas, saya Jazalina Binti Yahaya ingin membuat pertanyaan dan berharap pihak tuan dapat memberi penjelasan mengenai persoalan saya seperti berikut:

Ibu saya telah meninggal dunia pada 13 Oct 2022. Saya sebagai anak perempuan kepada gemullah akan menguruskan urusan faraid. Untuk makluman tuan, saya mempunyai 3 orang adik beradik (1 anak lelaki dan 2 anak perempuan) :-

1) Azlina Binti Ismail

2) Jazalina Binti Yahaya

3) Pridauz Bin Yahaya (telah meninggal dunia pada 3/9/2019)

Gemullah mempunyai 6 orang adik beradik (3 saudara lelaki dan 3 saudara perempuan) yang masih hidup:

1) Esah Binti Hamid

2) Fuziah Binti Hamid

3) Yusof Bin Hamid

4) Rosnah Binti Hamid

5) Abdul Malik Bin Hamid

6) Abu Bakar bin Hamid

Gemullah mempunya 8 orang cucu:

1) Syed Hazim ( Anak lelaki kepada Azlina)

2) Sharifah Nuratikah (Anak perempuan kepad Azlina)

3) Syed Hakim (Anak lelaki kepada Azlina) 

4) Sharifah Irdina (Anak perempuan kepada Azlina)

5) Nur Ameera (Anak perempuan kepada Jazalina)

6) Nur Athirah (Anak perempuan kepada Jazalina)

7) Muhammad Naqib (Anak lelaki kepada arwah Pridauz)

8) Sofia Humairah (Anak perempuan kepada arwah Pridauz)

Soalan 1:

Siapakah yang layak mendapat bahagian daripada harta peninggalan gemullah?

Soalan 2:

Adakah pinggan mangkuk, periuk dan perkakas dapur perlu di isytiharkan sebagai harta faraid? Sekiranya ya, Bagaimana cara pengagihannya?

Kami berharap agar persoalan ini mendapat maklumbalas dari pihak tuan

Sekian terima kasih

 

Jazalina Yahaya","Jawapan  

 

وعليكم السلام ورحمة الله وبركاته

الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

1. Merujuk kepada persoalan puan, untuk menentukan siapa yang berhak menjadi waris, secara asasnnya waris mestilah mereka yang mempunyai hubungan dengan si mati melalui hubungan darah atau perkahwinan untuk mewarisi harta peninggalan tersebut dan masih hidup semasa si mati meninggal dunia. Berdasarkan senarai nama dan hubungan kekeluargaan yang dinyatakan, terdapat empat waris yang berhak mendapat harta pusaka kepada arwah si mati iaitu 2 orang anak perempuan si mati iaitu Azlina dan Jazalina serta cucu lelaki (Muhammad Naqiz) dan cucu perempuan (Sofia Humairah) daripada anak lelaki (Pridauz). 

Hal ini bermakna, bapa atau ibu saudara (abang/adik beradik arwah bapa) terhalang daripada mewarisi harta si mati sungguhpun mereka adalah adik beradik kepada arwah si mati dengan adanya cucu lelaki daripada anak lelaki sebagai penghalang (hajib)..

Untuk mengetahui maklumat lanjut berkaitan pembahagian harta pusaka pihak puan boleh merujuk terus kepada Unit Faraid, Bahagian Harta Baitulmal, Majlis Agama Islam Selangor atau puan selaku pentadbir yang dilantik boleh membuat permohonan perintah faraid di Mahkamah Syariah untuk penentuan waris-waris yang berhak ke atas harta pusaka si mati. Selepas kematian seseorang, ahli waris boleh mendapatkan Sijil Faraid. Sijil Faraid atau perakuan ahli waris ialah satu sijil atau perakuan yang dikeluarkan oleh Mahkamah Syariah berhubung dengan harta pusaka si mati orang Islam, waris-waris yang berhak dan bahagian masing-masing terhadap harta pusaka itu. Sijil ini mengandungi nilai harta pusaka si mati, nama-nama ahli waris yang berhak dan bahagian masing-masing.

2. Selain itu berkenaan soalan kedua, harta seperti pakaian, alat tulis, jam tangan, perabot, barang perkakasan dapur dan sebagainya yang dipunyai oleh si mati juga termasuk dalam harta pusaka ini. Harta pusaka atau al-tarikah (التركة) di sisi jumhur ulama’ adalah segala apa yang menjadi kepunyaan si mati di masa hidupnya, kemudian ditinggalkan untuk waris-warisnya sama ada harta benda, hak-hak dan apa yang termasuk dalam miliknya setelah seseorang itu mati.

Harta tersebut juga terikat dengan pembahagian secara faraid. Memandangkan ia merupakan harta yang susut nilai, terdapat beberapa saranan yang boleh dilakukan:

Mengekalkan harta asal dengan memilih sesiapa yang akan memiliki dan menggunakan harta kecil tersebut dalam kalangan waris-waris yang layak.
Menukarkan harta ringkas tersebut kepada nilai (menjualnya) kemudian hasil jualan tersebut dibahagikan kepada waris-waris yang layak berdasarkan bahagian masing-masing.
Menyedekahkan harta kecil tersebut sebagai pahala yang bersambung bagi pihak si mati.

Namun, kita terdapat dalam kalangan waris yang belum cukup umur, maka bahagiannya hendaklah dipastikan diperolehi. Ini memandangkan keizinan mereka untuk melepaskan hak terhadap harta tersebut tidak sah atau tidak diterima oleh syarak. Oleh itu, adalah disarankan agar mereka diberi pampasan berdasarkan nilai bahagian yang mereka berhak perolehi. 

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب

 "
https://emusykil.muftiselangor.gov.my/index.php/site/jawapan?id=3504,"  Soalan

Assalamualaikum,

Saya ingin bertanya mengenai satu video game yang bername Genshin Impact. Di dalam game tersebut ada mata wang yang di panggil Primogems. Primogems ini boleh di dapati dengan cara membuka kotak di dalam game / membuat misi / mendapat hadiah dari pada player lain. Player tersebut haruslah menggunakan duit RM untuk memberi hadiah kepada player lain. Kegunaan Primogems ini untuk menikam di kedai dalam game tersebut. Adakah perbuatan ini di kira judi walaupun pemain tidak menggunakan duit RM yang sebenar? Mohon penjelasan.

Terima kasih sudi membace soalan ini.","Jawapan  

وعليكم السلام ورحمة الله وبركاتة

الحمدلله رب العلمين والصلاة والسلام علي أشرف الأنبياء المريلين وعلي أله وصحبه أجمعين أما بعد

Mata Wang Digital seperti Primogems dalam permainan Genshin Impact dengan tujuan untuk mendapatkan barang-barang maya secara langsung atau rawak (menikam). Barangan yang diperolehi adalah pelbagai termasuk watak-watak, peralatan-peralatan dan sebagainya. Primogems lazimnya boleh didapati dari membuka kotak di dalam permainan tersebut atau melaksanakan misi atau mendapat hadiah dari pada pemain lain atau dibayar dengan wang sebenar.  

Merujuk persoalan tuan, hukum menikam di dalam permainan tersebut menggunakan Primogems yang dibeli dengan wang ringgit (wang sebenar) adalah haram kerana mempunyai unsur perjudian yang dilarang dalam agama kerana mempunyai unsur pertaruhan dan ia juga memiliki nilai. 

Adalah dinasihatkan supaya bermain permainan atas talian tanpa menggunakan wang sebenar bagi mengelakkan perbuatan pembaziran dan ketagihan dalam pembelian sehingga boleh mendatangkan kerugian (tiada manfaat) kepada pemain. Walau bagaimanapun, permainan atas talian tanpa menggunakan wang sebenar juga perlu berjadual supaya tidak sampai melalaikan.

Sekian, terima kasih. 

والله أعلم بالصو اب"
https://emusykil.muftiselangor.gov.my/index.php/site/jawapan?id=3514,"  Soalan

Assalammualaikum.

Tuan,

Sekarang ada game online,di mana peserta dikehendaki meneka  simbol Kecil/Besar.

Kecil atau besar...

Jika betul tekaan Maka akan mendapat sejumlah duit.

Setiap tekaan adalah 0.98 sen dikenakan  Dan jika tekaan betul dapatlah rm.1.96 ...setelah ditolak cukai...

Ramai yang sertai permainan ini & menanggap ini bukan Judi kerana ada signal dari satu pihak yang mengkaji sistem permainan tersebut yang memberi panduan keputusan  yg akan keluar.

Mohon  pandangan pihak tuan dalam hal ini bagi perkongsian ilmu.

 

Tk.

Assalammualaikum.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk persoalan saudara, semua jenis permainan sama ada secara fizikal atau dalam talian yang mengenakan caj atau yuran penyertaan atau apa-apa caj bayaran terlebih dahulu, maka permainan tersebut dikhuatiri mengandungi unsur perjudian yang diharamkan. Perjudian adalah haram sebagaimana firman Allah SWT dalam surah al-Maidah ayat 90:

یَـٰۤأَیُّهَا ٱلَّذِینَ ءَامَنُوۤا۟ إِنَّمَا ٱلۡخَمۡرُ وَٱلۡمَیۡسِرُ وَٱلۡأَنصَابُ وَٱلۡأَزۡلَـٰمُ رِجۡسࣱ مِّنۡ عَمَلِ ٱلشَّیۡطَـٰنِ فَٱجۡتَنِبُوهُ لَعَلَّكُمۡ تُفۡلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

Berdasarkan kenyataan tuan, jelas permainan tersebut mengandungi unsur-unsur perjudian. Walaupun terdapat kaedah atau cara tertentu bagi mengetahui keputusan yang akan diperolehi, ia tidak menjadikan permainan tersebut diharuskan dan ia tetap suatu perjudian. Pihak tuan boleh merujuk Garis Panduan Peraduan Berasaskan Hadiah yang dikeluarkan oleh Jabatan Kemajuan Islam Malaysia (JAKIM) di pautan berikut: https://www.islam.gov.my/images/garis-panduan/garis_panduan_peraduan_berasaskan_hadiah.pdf

Sekian, terima kasih. 

والله أعلم بالصواب

 "
https://emusykil.muftiselangor.gov.my/index.php/site/jawapan?id=3522,"  Soalan

Assalamualaikum tuan mufti. Apakah hukumnya melabur dalam saham Levi Strauss (pembuatan pakaian) dan saham ini dikategorikan patuh syariah oleh MIDF Invest. Untuk makluman tuan mufti juga, syarikat Levi Strauss ini adalah milik keluarga keturunan Yahudi. Terima kasih.","Jawapan  

وعليكم السلام ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Hukum asal melabur dalam syarikat yang dimiliki oleh orang bukan Islam adalah diharuskan dengan syarat perniagaan yang dijalankan oleh syarikat tersebut adalah sesuatu yang tidak bertentangan dengan syarak seperti perniagaan yang berkaitan arak, judi atau riba. Anda boleh juga boleh menyemak silang (cross check) dengan Suruhanjaya Sekuriti selaku agensi yang bertanggungjawab untuk mengawal selia dan membangunkan pasaran modal di Malaysia. 

Namun sekiranya syarikat tersebut diketahui dengan pasti mempunyai kaitan secara langsung di dalam gerakan misionari seperti gerakan Kristianisasi, maka hendaklah dijauhkan kerana ia termasuk di dalam membantu pada perkara dosa dan kemungkaran. Sebagaimana di dalam firman Allah SWT di dalam surah Al-Maidah ayat 2: 

 وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan janganlah kamu bertolong-tolongan pada melakukan dosa (maksiat) dan pencerobohan.

والله أعلم بالصواب

Sekian, terima kasih.                   "
https://emusykil.muftiselangor.gov.my/index.php/site/jawapan?id=3528,"  Soalan

Assalamualaikum,

Saya ingin bertanya, apa hukum seseorang menggunakan harta kerajaan untuk diri sendiri dan berniaga. Contohnya seseorang membuat kek menggunakan harta kerajaan sewaktu bertugas untuk dimakan sekeluarga dan juga untuk dijual.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Berdasarkan kepada situasi diceritakan pihak tuan, sememangnya Islam adalah agama yang sangat menjaga kesucian pendapatan yang diperolehi kerana ia akan menjadi darah daging serta akan dipertanggungjawabkan di akhirat kelak. Menggunakan barang atau sesuatu yang bukan milik kita adalah sesuatu yang diharamkan melainkan ia mendapat keizinan dari pemilik harta tersebut. Sebagaimana Allah SWT berfirman dalam surah al-Baqarah ayat 188:

وَلَا تَأكُلُوا أَموَٰلَكُم بَينَكُم بِالبَـٰطِلِ

Maksudnya: Dan janganlah kamu makan (atau mengambil) harta (orang-orang lain) di antara kamu dengan jalan yang salah. 

Kaedah Fiqh ada menjelaskan:

لا يجوز لأحد أن يتصرف في ملك الغير بلا إذن

Maksudnya: Tidak boleh seseorang memanfaatkan sesuatu milik orang lain tanpa izin.

Oleh yang demikian, kami menyarankan kepada pihak tuan memaklumkan secara terus kepada majikan bahawa telah menggunakan harta kerajaan bagi kepentingan peribadi dan sekiranya pihak majikan mengenakan apa-apa penalti atau sebagainya perlu dilunaskan sebaiknya. Diharapkan tuan bertaubat dan tidak mengulangi perkara ini.  

والله أعلم بالصواب"
https://emusykil.muftiselangor.gov.my/index.php/site/jawapan?id=3534,"  Soalan

Assalamualaikum

Pada pertengahan bulan 8 2022 saya telah menjumpai duit tunai,Dan selepas beberapa hari saya telah buat iklan di media sosial mengenai sesiapa yang ade kehilangan duit.Sehingga hari ini tiada balasan dari siapa siapa mengenai kehilangan duit dan tiada sesiapa yang komen di iklan saya.

Soalan saya,Boleh kan duit itu digunakan Dan apakah hukum nya menggunakan duit yang di jumpai?","Jawapan  

وعليكم السلام ورحمة الله وبركاته

الحمدلله رب العلمين والصلاة والسلام علي أشرف الأنبياء المرسلين وعلي أله وصحبه أجمعين أما بعد

Harta Luqatah adalah harta yang ditemui di suatu kawasan yang tidak dimiliki, tidak dijaga, dan penemu tidak mengenali pemiliknya. Antara jenis harta luqatah adalah barangan, wang tunai dan haiwan. Sebagaimana hadis berkaitan harta luqatah, daripada Zaid bin Khalid RA bahawasanya Rasulullah SAW bersabda:

اعْرِفْ وِكَاءَهَا وَعِفَاصَهَا، ثُمَّ عَرِّفْهَا سَنَةً، فإنْ لَمْ تَعْرِفْ فَاسْتَنْفِقْهَا، وَلْتَكُنْ وَدِيعَةً عِنْدَكَ، فإنْ جَاءَ طَالِبُهَا يَوْمًا مِنَ الدَّهْرِ فأدِّهَا إلَيْهِ

Bermaksud: Kenalilah ikatan atau bungkusannya, kemudian umumkan selama setahun, jika kamu tidak kenali pemiliknya, gunalah ia dan jadikan nilainya sebagai simpanan kamu. Jika pemiliknya datang menuntutnya pada bila-bila masa, hendaklah kamu serahkan kepadanya. (Riwayat Muslim)

Merujuk pada persoalan saudara, harus mengambil wang yang ditemui dengan syarat penemu seorang yang beramanah dan mampu menjaganya serta memulangkan semula wang yang dijumpai sekiranya dituntut oleh pemiliknya. Walau bagaimanapun, haram mengambil wang yang ditemui itu bagi orang yang tidak beramanah dan tidak dapat menjaganya. Jika penemu menggunakan wang tersebut, ia di anggap sebagai hutang yang wajib dipulangkan apabila pemilik wang tersebut dijumpai. 

Sebaiknya, mana-mana orang Islam yang menemui harta atau wang luqatah hendaklah menyerahkan harta yang dijumpai ke Bahagian Harta Baitulmal Majlis Agama Islam Selangor atau Baitulmal Daerah di Pejabat Agama Islam Daerah yang terdekat. Penemu boleh menyerah wang tunai yang dijumpai secara atas talian berserta maklumat yang diperlukan melalui e-MAIS di http://fpx.mais.gov.my/epay/luqatah.php

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3537,"  Soalan

Assalamualaikum Yg Berbahagia sohibusamah Tn Mufti, saya Abdul Rahim Osman dari Klang, ada kemuskilan, saya ada buat tempahan kabinet dapur untuk rumah baru saya pada tahun 2017 yang lalu daripada syarikat bukan islam di Subang Jaya. Setelah berbincang saya bersetuju dengan harga diletak RM16,000 dengan syarat2 Jenis, warna,  spec kabinet yang dipersetujui. Kabinet ini kemudiannya ditempah oleh syarikat kepada kilang di China. Walaubagaimanapun bila kabinet siap dan sampai sini namun warnanya bukan seperti yang ditempah. Saya terima aja biarpun hati tak berapa setuju. Maka kabinet barupun dipasang tapi tidak siap sepenuhnya. Para- para kabinet tidak dipasang, dapur masak tidak dipasang dan sinki bocor kemudiannya. Saya bayar RM8000 masa pasang itu, jadi ada Baki RM8000 lagi. Namun begitu kabinet tersebut tidak disiapkan sepenuhnya. Puas berapa Kali saya talipon minta dia siapkan. Sampai berapa kali saya kena keluar pejabat setelah buat appointment dengan dia tapi dia tak datang untuk menyiapkan kabinet tersebut hingga berbulan- bulan. Says kemudian panggil kontraktor melayu untuk menyiapkan kerja2 yang kontraktor sebelum ini tak siapkan. Kontraktor melayu ini amat berpengalaman pernah bekerja dengan tauke cina. Beliau bagitahu saya jenis kabinet kami bukan lah jenis nyatoh tapi jenis tampalan kertas laminated dan tak berkualiti. Harganya pun hanya sekitar RM8000 lebih. Saya tidak bagitahu nya harga sebenarnya kabinet Itu kepada kontraktor melayu ini. Untuk kerja2 nya saya bayarnya dekat RM900. Daripada penjelasannya rupanya kami telah ditipu jenis kabinet bukan sebagimana sepatutnya. Saya tak bagitahu ini kepada kontraktor bukan bumi Itu tapi saya minta dia datang untuk selesaikan namun tetap tak datang. Malah tak pernah datang dan tak pernah hubungi saya sekian lama. Hinggalah baru2 ini saya cari kedainya dan kilangnya pun dah tak ada lagi. Nombor talipnnya pun dah tidak aktif lagi. Persoalannya bagaimana saya nak selesaikan bayaran ini dan apa sepatutnya saya buat. Boleh lah saya bagi sahaja duit Baki dalam RM7100 tu ke Baitulmal untuk penyelesian baki ini. Mohon bantuan Sohibusamah Tn mufti untuk bantu saya menyelesaikan masalah ini termasuk ditipu dan kontraktor bukan bumi yang tidak bertanggungjawsb untuk menyiapkan kabinet saya dan banyak perkara kami laluu dengan hal kabinet ini.  Terima kasih.

 

Abdul Rahim bin Osman. 

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, perjanjian asal yang dibuat bersama dengan syarikat bukan Islam merupakan perjanjian yang sah dan ia perlu dipatuhi oleh kedua-dua pihak. Sekiranya berlaku perlanggaran perjanjian maka perkara tersebut perlu dirujuk kepada perjanjian yang bertulis jika ada. Jika tiada perjanjian bertulis, maka bolehlah merujuk uruf kebiasaan yang diamalkan oleh industri pertukangan. Dalam Islam perlanggaran kontrak atau perjanjian boleh menyebabkan pihak yang melanggar kontrak didenda yang sepadan dengan perlanggaran yang dilakukan. 

Dalam kes ini kontrak telah pun dilanggar dari beberapa sudut iaitu barang yang pesan tidak sama seperti yang dipersetujui, kemudian pihak kontraktor juga tidak menyiapkan kerja-kerja pertukangan sebagaimana yang sepatutnya dilakukan. Pelanggaran yang jelas ini boleh menyebabkan kontraktor tersebut hilang hak untuk mendapatkan bayaran penuh daripada jumlah asal yang dijanjikan dalam perjanjian.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=3539,"  Soalan

Salam,

Saya ada mengambil servis satu website syarikat penyewaan rumah untuk menyewakan rumah saya. Salah satu kelebihan syarikat ini adalah penyewa tidak perlu membayar deposit, Tetapi syarikat itu berkerjasama dengan syarikat insurans konventional untuk memberikan perlindungan kepada tuan rumah. Tuan rumah perlu membayar premium kepada syarikat insurans tersebut.

Soalan saya, jike terdapat kerosakan dirumah dan saya perlu membuat tuntutan kos pembaikan dan syarikat insurans membayar kos tersebut, adakah duit tersebut boleh saya terima? Contohnya premium adalah RM1,000 dan kos pembaikan adalah juga RM1,000. Adakah saya boleh menerima wang tersebut keseluruhanyya atau tidak boleh langsung walaupun telah membayar premium sejulah RM1,000 itu?

Bagaiman pula jika premium dibayar kepada syarikat insurans adalah RM1,000 dan kos kerosakan adalah RM2,000? Adakah saya sekurang-kurangnya boleh mengambil wang RM1,000 (hanya wang premium yang telah dibayar) dan menderma RM1,000 lebihan wang tersebut?

Mohon pencerahan, terima kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (MJFK) telah memutuskan hukum dalam beberapa siri persidangan yang membahaskan status insurans konvensional. Secara umumnya semua jenis insurans konvensional adalah HARAM disebabkan mempunyai unsur-unsur:

Mengandungi gharar (ketidak-tentuan)
Mengandungi unsur judi.
Mengandungi muamalah riba.

Sekiranya memang jelas, pihak tuan yang membayar premium sama ada secara lumsup atau bulanan di dalam skim insuran tersebut, ia adalah perbuatan yang dilarang kerana ia dianggap membantu di dalam perkara yang ditegah di dalam agama Islam. Allah SWT berfirman dalam Surah al-Maidah ayat 2:

 وَتَعَاوَنُوا۟ عَلَى ٱلۡبِرِّ وَٱلتَّقۡوَىٰۖ وَلَا تَعَاوَنُوا۟ عَلَى ٱلۡإِثۡمِ وَٱلۡعُدۡوَ ٰ⁠نِۚ 

Maksudnya: Dan hendaklah kamu tolong-menolong dalam membuat kebajikan dan ketakwaan. Janganlah kamu bertolong-tolongan dalam melakukan dosa (maksiat) dan pencerobohan.

Anas bin Malik RA meriwayatkan, Rasulullah SAW turut bersabdaa:

طَلبُ الحَلالِ وَاجِبٌ على كلِ مُسلِم

Maksudnya: Mencari yang halal adalah suatu kewajipan ke atas setiap Muslim. (HR at-Tabrani)

Kesimpulannya, perkara ini tidak termasuk dalam dharuriyat iaitu kepentingan utama sehingga tiada cara untuk menolaknya. Adapun pilihan tetap ada dan dimohon kepada pihak tuan mencari syarikat penyewaan rumah yang boleh menawarkan perlindungan takaful. Keharaman bermula dengan tuan membayar premium konvensional dan pastinya hasil atau faedah yang yang diperolehi juga mengambil hukum yang sama. 

Merujuk soalan yang diajukan, bagi. situasi 1, ia adalah dibenarkan kerana ia mengambil kira jumlah wang yang telah dibayar kepada syariakan. Manakala bagi situasi ke-2, lebihan duit yang diterima perlu diserahkan kepada Baitulmal sebagai wang tidak patuh syarak.

والله أعلم بالصواب"
https://emusykil.muftiselangor.gov.my/index.php/site/jawapan?id=3541,"  Soalan

Assalamualaikum ustaz. Saya ada persoalan berkaitan dengan hukum tukar nama tuan tanah. Sebagai contoh, tanah yang kami duduki sekarang ini adalah hibah pemberian seorang adik kepada abangnya. Tanah ini dah ditukarkan namanya kepada bapa saya. Dan bapa saya ingin hibahkan tanah ini kepada saya tanpa pengetahuan si adik (si pemberi/tuan tanah asal) . Adakah pemberian ini dikira sah dari segi hukum islam?

Selain itu, akah perbuatan hibah memerlukan persetujuan daripada ahli waris yang lain cth: abang atau kakak? Sebagai contoh, seorang bapa telah hibahkan tanah kepada salah seorang anaknya tanpa pengetahuan ahli keluarga yang lain. Kemudian, ada antara ahli keluarga yang tidak bersetuju dengan hibah yang dilakukan itu. Bagaimana hukumnya ustaz. Mohon penjelasan. Terima kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Dari sudut syarak, hibah merupakan suatu akad yang tujuannya adalah memberikan hak milik suatu harta daripada tuannya (pemiliknya) kepada pihak lain semasa hidupnya tanpa apa-apa balasan atau ganti. Dari segi hukum, hibah merupakan amalan sunat yang digalakkan Islam terutama sekali kepada kaum keluarga terdekat. Sebagaimana Allah SWT berfirman dalam Surah Al-Baqarah ayat 177:

 وَءَاتَى ٱلۡمَالَ عَلَىٰ حُبِّهِۦ ذَوِی ٱلۡقُرۡبَىٰ وَٱلۡیَتَـٰمَىٰ وَٱلۡمَسَـٰكِینَ وَٱبۡنَ ٱلسَّبِیلِ 

Maksudnya: Dan mendermanya seseorang akan hartanya sedang ia menyayanginya, - kepada kaum kerabat, dan anak-anak yatim dan orang-orang miskin dan orang yang terlantar dalam perjalanan.

Berdasarkan kepada pertanyaan tuan, soalan pertama sememangnya jelas hibah telah berlaku dengan secara rasminya apabila nama dalam geran tanah telah bertukar pemilik baru iaitu bapa tuan. Sekiranya bapa tuan ingin melaksanakan hibah kepada tuan ia tidak memerlukan sebarang pemakluman mahupun persetujuan pemilik asal tanah tersebut dan hibah tersebuh sah sekiranya menepati syarat-syarat hibah.

Bagi soalan kedua, seorang bapa tidak perlu mendapat persetujuan daripada anak-anak yang lain sekiranya ingin membuat hibah kepada salah seorang anaknya dengan syarat hibah tersebut berkuatkuasa semasa bapa tersebut masih hidup. Sebaiknya setiap pernyataan hibah itu dilaksanakan secara tertib iaitu sama ada diperakui dengan saksi hidup atau diperakui dengan secara bertulis. Walaupun ianya bukan syarat sah atau wajib bagi hibah tetapi ia sebagai medium pembuktian bahawa hibah telah dilaksanakan supaya tiada pertikaian dan pertelingkahan antara waris. Sekiranya berlaku pertikaian, seharusnya ia diselesaikan dengan baik sama ada sesama keluarga ataupun mahkamah. Bagi mendapatkan maklumat yang lebih menyeluruh berkaitan pembahagian harta sama ada secara faraidh, wasiat mahupun hibah, Majlis Agama Islam negeri-negeri ada menyediakan perkhidmatan konsultasi dan pelaksanaan pembahagian harta. 

والله أعلم بالصواب"
https://emusykil.muftiselangor.gov.my/index.php/site/jawapan?id=3547,"  Soalan

assalamualaikum, saya ad pertanyaan sekiranya saya pernah membeli barang secara hutang tetapi tuan yang menjual sudah tidak dijumpai (tidak mempunyai nombor telefon dan alamat )untuk dilunaskan bayaran macam mana? saya perlu membayar hutang tersebut bagaimana","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Sebagaimana hadis yang diriwayatkan oleh Abu Hurairah RA bahawa Nabi Muhammad SAW bersabda: 

إِنَّ خِيَارَكُمْ أَحْسَنُكُمْ قَضَاءً

Maksudnya: Sesungguhnya yang paling baik di antara kalian adalah yang paling baik dalam membayar hutang. (Riwayat al-Bukhari)

Dalam hal ini, Islam sangat menggalakkan hutang dalam keadaan yang teratur dengan menulis setiap transaksi yang dijalankan bagi mengelakkan lupa dan sebagainya.

Dalam isu puan, sekiranya individu yang memberikan hutang tidak dapat dijejaki, usaha paling awal adalah berusaha bersungguh-sungguh untuk mencari individu tersebut, atau warisnya sekiranya telah meninggal dunia. Jika gagal, puan boleh bersedekah atas nama individu tersebut mengikut nilaian hutang tersebut. Namun, jika puan berjumpa kembali dengan individu itu (pemberi hutang) jelaskan kepadanya berkenaan sedekah tersebut. Jika dia tidak redha akan perbuatan sedekah tersebut bagi menggantikan hutangnya, maka puan wajib melunaskan kembali hutang tersebut kepadanya.

والله أعلم بالصواب"
https://emusykil.muftiselangor.gov.my/index.php/site/jawapan?id=3553,"  Soalan

Salam ustazbmnta maaf Sy nak bertanya twntang hukum 

Sy ada bermain forex dan  Sy menggunakan duit Dari Sumbner yg halal bernilai 5 ribu  kemudia Sy rugi.   

Kemudian Sy tambah lagi modal dngan niat untuk mngambil balik semula modal yg telah Sy rugi tersebut. Bernilai 5 ribu tersebutdan Sy telah DPT smula modal yg say rugi tersebut tanpa ada keuntungan

Jadi apa hukum duit modal yg Sy ambil tersebut

T.kasih

 

 

 

 

 

 

 

 

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, berikut adalah petikan keputusan  Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (Jawatankuasa Muzakarah MKI) berkaitan Hukum Perdagangan Pertukaran Matawang Asing oleh Individu Secara Lani (Individual Spot Forex) Melalui Platfom Elektronik 

Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (Jawatankuasa Muzakarah MKI) Kali Ke-98 yang bersidang pada 13-15 Februari 2012 telah membincangkan Hukum Perdagangan Pertukaran Matawang Asing oleh Individu Secara Lani (Individual Spot Forex) Melalui Platfom Elektronik. Muzakarah telah membuat keputusan seperti berikut:

Setelah mendengar taklimat dan penjelasan pakar daripada Akademi Penyelidikan Syariah Antarabangsa Dalam Kewangan Islam (ISRA) serta meneliti keterangan, hujah-hujah dan pandangan yang dikemukakan, Muzakarah menegaskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik adalah melibatkan item ribawi (iatu mata wang) dan dari sudut fiqhiyyah ia tertakluk di bawah hukum Bay al-Sarf yang perlu dipatuhi syarat-syarat umum jual beli dan syarat-syarat khusus bagi Bay al-Sarf seperti berikut:

Syarat-syarat umum jual beli:

Pihak yang berakad mestilah mempunyai kelayakan melakukan kontrak (Ahliyyah al-Ta’aqud);
Harga belian hendaklah diketahui dengan jelas oleh kedua-dua pihak yang berakad;
Item belian hendaklah suatu yang wujud dan dimiliki sepenuhnya oleh pihak yang menjual serta boleh diserahkan kepada pembeli;
Sighah akad hendaklah menunjukkan keredhaan kedua-dua pihak, tidak ada unsur penempohan dan sighah ijab dan qabul mestilah bersepadanan dan menepati antara satu sama lain dari sudut ciri-ciri dan kadarnya.

Syarat-syarat khusus Bay al-Sarf:

Berlaku taqabbudh (penyerahan) antara kedua-dua item yang terlibat dalam platform forex sebelum kedua-dua pihak yang menjalankan transaksi berpisah daripada majlis akad;
Jual beli matawang hendaklah dijalankan secara lani dan tidak boleh berlaku sebarang penangguhan; dan
Akad jual beli al-sarf mesti bebas daripada khiyar al-Syart.

Selain memenuhi syarat-syarat tersebut, Muzakarah juga menegaskan bahawa operasi perdagangan pertukaran mata wang asing (forex) hendaklah bebas daripada sebarang unsur riba, elemen al-Salaf wa al-Bay (pemberian hutang dengan syarat dilakukan transaksi jual beli), unsur perjudian, gharar yang berlebihan dan kezaliman atau eksploitasi.

Berdasarkan kajian terperinci yang telah dilakukan, Muzakarah mendapati bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik mengandungi unsur-unsur seperti riba melalui pengenaan rollover interest, pensyaratan jual beli dalam pemberian hutang melalui leverage, qabd yang tidak jelas ketika transaksi pertukaran, penjualan mata wang yang tiada dalam pegangan dan spekulasi yang melibatkan perjudian. Selain itu ianya juga tidak sah dari sisi undang-undang Kerajaan Malaysia.

Sehubungan itu, Muzakarah bersetuju memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara. Selaras dengan itu, umat Islam adalah dilarang daripada melibatkan diri dalam perdagangan mata wang seumpama ini.

Muzakarah juga menegaskan bahawa keputusan yang diputuskan ini tidak terpakai ke atas urus niaga pertukaran mata wang asing menerusi kaunter di pengurup wang berlesen dan urus niaga pertukaran mata wang asing yang dikendalikan oleh institusi-institusi kewangan yang dilesenkan di bawah undang-undang Malaysia.

Berdasarkan keputusan di atas perbuatan melakukan urusniaga seperti yang telah diputuskan oleh Muzakarah adalah merupakan perbuatan yang wajib ditinggalkan kerana terdapat unsur-unsur riba dan unsur-unsur lain yang menyebabkan urusniaga tersebut boleh jatuh ke dalam perkara yang diharamkan. 

Modal yang dikeluarkan adalah hak milik sah orang yang melabur tetapi hasil keuntungan yang diperolehi dari urusniaga FOREX adalah termasuk di dalam kategori wang tidak patuh syariah dan ia perlu diserahkan kepada Baitulmal Majlis Agama Islam Negeri.

Tindakan menambah modal dengan niat untuk mendapatkan semula modal yang telah hilang atau rugi adalah suatu tindakan yang dilarang mengikut syarak. Ini adalah kerana hasil yang diperolehi tidak patuh syarak atau haram. Perumpamaannya adalah seperti bermain judi dan kalah atau hilang wang pertaruhan sebanyak 5 ribu. Adalah dilarang untuk bermain semula dengan niat untuk mendapatkan semula wang 5 ribu yang kalah itu tadi. Walaupun berjaya memperolehi atau menang 5 ribu, wang tersebut tetap haram.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=3554,"  Soalan

Assalamualaikum..saya ada 2 pertanyaan

1.   Suami saya baru meninggal dunia pada 8hb 12.2022...2 bulan sebelum meninggal dia telah mengeluarkan keseluruhan wang kwsp kerana 55 tahun ..duit yang dapat ada yg telah suami belanjakan seperti bayar hutang, beli barang dab bagi pada anak anak...baki wang tersebut dimasukkan ke dalam simpanan ASB saya utk simpanan masa depan..persoalan saya adakah wang baki di ASB saya itu perlu difaraidkan

 

2. Soalan ke 2..suami ada beli kereta second guna loan pejabat kakaknya dibawah nama pejabat dgn potongan dari gaji suami setiap bulan....sekarang saya sebagai isteri akan menyambung bayaran kereta tersebut dn bercadang bilandh habis bayar nak tukarkan nama saya sebagai pemilik...adakah kereta tersebut juga perlu difaraid ","Jawapan  

وعليكم السلام ورحمة الله وبركاته        
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

1. Wang KWSP yang dimasukkan oleh suami ke dalam simpanan ASB puan bergantung kepada niat suami berbuat demikian. Seandainya suami berniat hibah atau pemberian, maka ia adalah milik puan dan tak tidak perlu difaraidkan. Ini kerana pemberian tersebut dibuat oleh suami ketika hayatnya. Namun, seandainya niat suami adalah untuk menumpang akaun puan, maka ia adalah harta pusaka yang wajib difaraidkan.

2. Seandainya puan menyambung bayaran kereta tersebut, maka kereta tersebut akan menjadi milik bersama antara puan dan suami. Kirakan nisbah pemilikan kereta tersebut antara suami dan puan berdasarkan bayaran yang suami dan puan telah keluarkan, kemudian nilaikan nisbah yang dimiliki oleh suami puan berdasarkan harga semasa kereta tersebut. Nilai itulah yang wajib difaraidkan dan kereta itu menjadi milik puan sepenuhnya. Puan layak untuk menuntut hak harta sepencarian terhadap nilai yang perlu difaraidkan seandainya puan turut memberi sumbangan secara langsung atau tidak langsung terhadap pembelian kereta tersebut, di samping hak faraid. 

والله أعلم بالصواب"
https://emusykil.muftiselangor.gov.my/index.php/site/jawapan?id=3558,"  Soalan

Assalamualaikum

Saya ada memberi ibu saya duit pada setiap bulan sehingga dia dapat menyimpan duit tersebut dalam amaun yang agak banyak.Adakah duit tersebut perlu dibahagikan secara faraid selepas kematiannya walaupun sumbernya hanya daripada saya seorang.Sekian, terima kasih","Jawapan  

 وعليكم السلام ورحمة الله وبركاته        
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Pemberian atau hibah adalah pindah milik sesuatu harta yang mempunyai nilai oleh pemilik ketika hidupnya kepada orang lain tanpa sebarang bayaran. 

Berbalik kepada soalan yang diajukan, setiap wang atau harta yang diberikan oleh  puan kepada orang lain termasuk ibu dan ayah adalah menjadi hak milik mereka secara mutlak. Oleh yang demikian, harta tersebut akan menjadi harta pusaka yang perlu dibahagikan menurut kaedah faraid selepas mereka meninggal dunia tanpa mengambil kira pemberi asal.

والله أعلم بالصواب"
https://emusykil.muftiselangor.gov.my/index.php/site/jawapan?id=3563,"  Soalan

assalamualaikum ustaz. Apa khabar?, semoga ustaz sentiasa di dalam lindungan allah swt. Saya ingin bertanya beberapa soalan berkenaan dengan anak yatim. Sebelum itu saya terangkan serba sedikit info yang mungkin sedikit sebanyak memberi info tambahan kepada ustaz. Saya dahulu pernah duduk di satu rumah anak yatim, dan ibu saya sekali bekerja di sana sebagai tukang masak. Dan untuk pengetahuan ustaz, ibu saya masih duduk di rumah anak yatim tersebut sehingga sekarang. Disebabkan dia bekerja di situ, tiada warden yang di lantik di situ, ibu saya juga jadi warden dan jugak tukang masa di situ pagi, petang dan malam, pendek kata dia memang tidur di situ.

 

Saya ada beberapa masalah berhubung perkara di atas, dan saya ingin bertanya kepada ustaz, ini senarai soalan saya di bawah:

Saya sudah berkahwin, dan setiap minggu saya akan tidur di rumah mertua dan juga ibu saya, apabila sampai giliran untuk tidur dirumah ibu saya, ibu saya tiada rumah, dia hanya tinggal dirumah anak yatim itu saja, jadi saya dan isteri akan tidur dirumah anak yatim itu, dan semestinyalah bila sudah tidur disitu akan pakai air, elektrik situ, dan bangun pagi ibu saya akan masakkan sarapan dan bahan2 mentah itu datangnya dari rumah anak yatim itu, soalan saya, adakah itu boleh ustaz?
Kedua, saya ingin membuat majlis tahlil dan ibu saya ingin masak kan makanan untuk majlis tahlil itu, saya beli semua bahan2 mentah yang hendak dimasak untuk santapan semasa majlis tahlil tu, tetapi adakah boleh, jika air dan elektrik digunakan pada tetamu yang hadir, dimana air dan elektrik itu datang dari rumah anak yatim tersebut?
Ketiga, kadang2 ada org sedekah terlampau banyak dirumah anak yatim, dan semua makanan tersebut selaluya datang dalam kuantiti yang banyak melampau dan mungkin tinggal beberapa hari saja lagi untuk expired, boleh kah makanan itu disedekah kan kepada org lain?, adakah org yang menerima itu boleh sesiapa saja atau org miskin sahaja?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Islam secara konsisten melalui nas al-Quran dan hadis Nabi SAW mewasiatkan agar berbuat kebaikan kepada anak yatim. Ini tidak dapat dinafikan dan jika kita meneliti al-Quran, perkataan al-Yatim disebut sebanyak 23 kali di dalam al-Quran di samping hadis-hadis lain yang menceritakan tentang kelebihan berbuat baik kepada anak yatim.

Sebagaimana terdapat anjuran berbuat baik kepada anak yatim, terdapat juga ancaman yang berat bagi mereka yang menganiayai anak yatim, sebagaimana firman Allah SWT dalam surah Al Nisaa' ayat 10:

إِنَّ ٱلَّذِينَ يَأۡكُلُونَ أَمۡوَٰلَ ٱلۡيَتَٰمَىٰ ظُلۡمًا إِنَّمَا يَأۡكُلُونَ فِي بُطُونِهِمۡ نَارٗاۖ وَسَيَصۡلَوۡنَ سَعِيرٗا 

Maksudnya: Sesungguhnya orang-orang yang memakan harta anak yatim secara zalim, sebenarnya mereka itu menelan api sepenuh perutnya dan mereka akan masuk ke dalam api yang menyala-nyala (neraka).

Meskipun nas Ilahi dan Nabawi melarang memakan harta anak yatim secara batil, di sana terdapat juga petunjuk agar harta anak yatim ini diuruskan dengan baik oleh orang yang diberikan tanggungjawab untuk menguruskannya dan dibolehkan untuk mengambil sedikit dari harta tersebut untuk kegunaan yang makruf. Sebagai contoh, sekiranya orang yang menguruskan harta anak yatim itu dari kalangan fakir, maka boleh diambil upah dari harta tersebut. Ini dibenarkan di dalam Islam sebagaimana yang telah difirmankan oleh Allah SWT dalam surah Al-Nisa' ayat 6:

وَلَا تَأۡكُلُوهَآ إِسۡرَافٗا وَبِدَارًا أَن يَكۡبَرُواْۚ وَمَن كَانَ غَنِيّٗا فَلۡيَسۡتَعۡفِفۡۖ وَمَن كَانَ فَقِيرٗا فَلۡيَأۡكُلۡ بِٱلۡمَعۡرُوفِۚ

Maksudnya: Dan janganlah kamu makan harta anak yatim lebih dari batas kepatutan dan (janganlah kamu) tergesa-gesa (membelanjakannya) sebelum mereka dewasa. Barang siapa (di antara pemelihara itu) mampu, maka hendaklah ia menahan diri (dari memakan harta anak yatim itu) dan barangsiapa yang miskin, maka bolehlah ia makan harta itu dengan cara yang baik.

Yang dimaksudkan dengan “makan harta itu dengan cara yang baik” adalah:

Pertama : mengambilnya sebagai hutang,

Kedua: memakannya sekadar keperluan, tidak berlebih-lebihan,

Ketiga: mengambilnya sama nilai dengan upah (yang umum berlaku) seumpama ia bekerja untuk anak yatim itu.

Keempat: mengambilnya dalam keadaan darurat. Maksudnya, jika pada suatu masa nanti dia mempunyai harta yang cukup, dia akan membayarnya semula, tetapi jika dia tidak mampu, harta yang telah diambilnya itu dikira halal baginya.

Dalam ayat di atas juga  Allah SWT menerangkan kepada kita bahawa orang yang menguruskan harta anak yatim atau mutawalli yang kaya agar menahan diri dari menggunakan harta tersebut, adapun bagi mutawalli yang fakir, maka dibolehkan untuk mereka mengambil sedikit dari harta anak yatim tersebut sekadar yang makruf untuk membeli makanan, minuman, pakaian dan untuk kebajikan anak jagaannya itu bersekali dengan dirinya.

Oleh yang demikian, bagi menjawab pertanyaan tuan:

1. Tidur di rumah anak yatim yang pembiayaannya adalah bersumberkan hasil harta anak yatim oleh orang yang bukan mutawalli atau pengurus rumah anak yatim itu tanpa sebab atau alasan yang munasabah dikhuatiri boleh membawa kepada menggunakan harta tersebut bukan dengan cara yang baik, memandangkan mereka bukan ada kaitan dengan pengurusan rumah serta anak yatim tersebut.

2. Untuk majlis tahlil tersebut, sekiranya bahan mentah tersebut dibeli oleh tuan, maka ia tidak menjadi kesalahan. Adapun pengunaan elektrik dan dapur gas itu, maka tuan hendaklah membayar kadar yang sesuai dan dimasukkan bayaran tersebut ke dalam akaun rumah anak yatim tersebut.

3. Berkaitan sumbangan bahan makanan yang ada tarikh luput terlampau banyak di rumah anak yatim, dan semua makanan tersebut selalunya datang dalam kuantiti yang banyak dan mungkin tinggal beberapa hari saja lagi untuk expired, maka ia boleh dijual dan hasil jualan tersebut boleh dimasukkan dalam akaun rumah anak yatim tersebut. Atau kalau mahu disedekahkan juga, maka ia boleh disedekahkan kepada rumah-rumah anak yatim yang lain, agar niat orang yang menyumbang itu kekal dan ganjarannya kekal untuk kemaslahat anak-anak yatim.

والله أعلم بالصواب

 "
https://emusykil.muftiselangor.gov.my/index.php/site/jawapan?id=3568,"  Soalan

Assalamualaikum,

Saya mempunyai 2 soalan.

Pertama, pembelian emas dan perak memerlukan akad seperti yang telah diberitahu kepada saya. Jika tidak silap, akad ketika pembayaran selepas menerima emas/perak tersebut atau selepas melakukan pembayaran dan penjual menjadi wakil.  Soalan saya, bagaimana jika pembelian dilakukan melaui platform atas talian yang dikendalikan oleh warga bukan islam sama ada institusi kerajaan seperti perth mint atau swasta seperti bullion now dimana penghantaran mengambil masa yang lama dan hanya menggunakan fungsi chat sebagai saluran pertanyaan dan jika kita melakukan akad di situ kemungkinan tidak dilayan atau membuat mereka bingung. Sesetengah platform tidak mempunyai fungsi chat dan panggilan telefon tidak dilayan, bagaimana pula untuk keadaan tersebut?.

Kedua, maklum sebagai lelaki, diharamkan memakai emas dan sutera. Sebagai peminat jam dan fountain pen, terdapat pen dan jam yang mengandungi emas. Bagi pen, dibahagian mata pen(nib), bahagian klip(klip ke poket) dan perhiasan pada badan pen. Bagi jam lebih kompleks, pada muka jam, pada jarum jam, pada enjin jam, pada keseluruhan jam dan sebagainya. Ada pen yang hanya matanya sahaja mengadungi emas dan ada jam yang hanya enjinnya sahaja yang mengandungi emas. Soalan saya, adakah dibenarkan bagi lelaki untuk memakai jam atau pen yang mengandungi emas kerana ada yang mengatakan boleh. Mohon penjelasan.

Terima Kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Soalan pertama:

Islam tidak menghalang umatnya untuk melakukan urusniaga dengan bukan Islam namun perlu dipastikan setiap urusniaga yang berlaku antara dua pihak tersebut mematuhi segala rukun dan syarat jual beli. Dalam situasi yang pihak tuan sebutkan, asas dalam syarak dalam jual beli emas mestilah tiada penangguhan dalam akad iaitu ketika serahan wang dibuat dan terimaan emas atau akad serah terima mestilah secara lani atau on the spot. Oleh itu, bagi mengelak masalah berkaitan hukum dalam urusniaga emas dan perak, sebaiknya pilihlah syarikat yang mempunyai panel penasihat syariah yang sah serta berdaftar dengan Bank Negara. 

Soalan kedua:

Islam mengharamkan ke atas umatnya sama ada lelaki ataupun wanita menggunakan peralatan yang diperbuat daripada emas ataupun perak. Ini berdasarkan hadis yang diriwayatkan daripada  Abdul Rahman Bin Abu Laila bahawa Nabi SAW bersabda:

وَلَا تَشْرَبُوا فِي آنِيَةِ الذَّهَبِ وَالْفِضَّةِ، وَلَا تَأْكُلُوا فِي صِحَافِهَا

Maksudnya: Jangan kalian minum dalam bekas emas dan perak, dan jangan kamu makan dalam pinggan (yang diperbuat) daripadanya (emas dan perak). (Riwayat al-Bukhari dan Muslim).

Hukum pengharaman ini disepakati oleh seluruh ulama sebagaimana nukilan Imam Nawawi dalam Kitabnya al-Majmuk, “Umat Islam telah ijmak tentang pengharaman makan, minum dan penggunaan-penggunaan lain terhadap bekas emas dan perak”. 

Walau bagaimanapun, dalam kes bekas atau peralatan yang tidak diperbuat daripada emas tetapi hanya disadur dengan emas, terdapat beberapa pandangan ulama mengenainya. Terdapat pandangan yang mengharamkan dan terdapat pandangan yang memakruhkannya.

Majoriti ulama termasuk mazhab Hanafi, Maliki dan Syafie berpendapat bahawa peralatan yang diperbuat bukan daripada emas atau perak tetapi hanya disadur dengan emas atau perak adalah tidak diharamkan tetapi makruh digunakan, dengan syarat kadar saduran tersebut sedikit. Tahap sedikit yang dibenarkan adalah berbeza antara mazhab. Dalam mazhab Syafie, kadar sedikit yang dibenarkan ialah sekiranya peralatan tersebut dibakar di atas api, saduran emas atau perak tersebut tidak terkumpul. Jika sekiranya saduran emas atau perak boleh terkumpul jika dibakar di atas api, maka peralatan tersebut tidak dibenarkan.

Langkah terbaik adalah dengan tidak memakainya kerana sekalipun tidak haram memakainya, akan tetapi makruh. Apabila terdapat khilaf dalam kalangan ulamak, mengambil jalan untuk keluar daripada khilaf (dengan tidak melakukannya), itulah tindakan terbaik.

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=3570,"  Soalan

Assalamualaikum..

 

Sekiranya saya berhutang (tanah) dgn arwah semasa dia hidup dan kedua2 telah bersetuju jika berlaku kematian maka wakafkan hutangnya itu atas nama arwah. Adakah selesai hutang saya itu setelah saya mewakafkannya atau hutang tersebut jatuh sebagai pusaka kerana waris masih ade atas kerana tanah dan bukan emas, duit dan sebagainya..","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, persetujuan yang telah dicapai ketika hidup antara dua pihak adalah mengikat walaupun salah satu pihak telah meninggal dunia. Ini berdasarkan hadis yang diriwayatkan daripada Abu Hurairah RA bahawa Rasulullah SAW bersabda:

المسلمونَ على شروطِهم 

Maksudnya: Orang Muslim itu dipegang atas perjanjian (yang telah dipersetujui). (Riwayat Abu Daud)

Secara asasnya hutang tersebut merupakan harta peninggalan arwah yang wajib difaraidkan tetapi dengan wujudnya wasiat dari si mati maka ia perlu dilaksanakan sebagaimana diwasiatkan dengan syarat hutang tersebut tidak melebihi satu pertiga dari keseluruhan harta peninggalan si mati. Oleh itu, seandainya ia memenuhi syarat wasiat seperti yang dinyatakan, maka perjanjian pembayaran hutang dengan kaedah mewakafkan hutang tersebut adalah sah disudut syarak dan ia perlu dilaksanakan sebagaimana dipersetujui. Wang tersebut perlu diserahkan kepada Pihak Berkuasa Agama yang menguruskan hal ehwal wakaf di tempat tinggal tuan. Jika di Selangor ia boleh diserahkan kepada Perbadanan Wakaf Selangor.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=3575,"  Soalan

Assalamualaikum tuan mufti, 

Soalan saya ialah berkaitan dengan urusniaga sebuah syarikat telco yang menawarkan insurance konvensional kepada mana-mana pelanggan yg melanggan pelan internet yang ditawarkan. 

Jadi bagaimanakah hukumnya dengan orang yang menjadi penjual bagi syarikat itu ? Halal atau haram pendapatannya ? Kerana pada saya terdapat perkara yang diharamkan Islam iaitu wujudnya insurance konvensional.

Disini saya sertakan link untuk rujukan pihak tuan menilai persoalan saya dengan lebih jelas. 

https://youtu.be/sQljF8D7L0M

Terima kasih, mohon pihak tuan mufti memberi respon agar permasalahan saya moga dapat diselesaikan. ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (MJFK) telah memutuskan hukum dalam beberapa siri persidangan yang membahaskan status insurans konvensional. Secara umumnya semua jenis insurans konvensional adalah HARAM Disebabkan mempunyai unsur-unsur:

Mengandungi gharar (ketidak-tentuan)
Mengandungi unsur judi.
Mengandungi muamalah riba.

Pihak telco sebagai majikan adalah pihak yang bertanggungjawab menyediakan perlindungan tersebut dengan melantik pengendali insuran konvensional. Bagi pekerja yang ditugaskan untuk membuat promosi mahupun penjualan produk insuran konvensional tersebut adalah dianggap bersubahat atau membantu di dalam perkara yang dilarang oleh agama. Oleh itu pendapatan atau upah yang diperolehi mengandungi unsur syubhah. Ini bersesuaian dengan firman Allah SWT di dalam  surah al-Maidah ayat 2:

 وَتَعَاوَنُوا۟ عَلَى ٱلۡبِرِّ وَٱلتَّقۡوَىٰۖ وَلَا تَعَاوَنُوا۟ عَلَى ٱلۡإِثۡمِ وَٱلۡعُدۡوَ ٰ⁠نِۚ 

Maksudnya: Dan hendaklah kamu tolong-menolong dalam membuat kebajikan dan ketakwaan. Janganlah kamu bertolong-tolongan dalam melakukan dosa (maksiat) dan pencerobohan.

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=3576,"  Soalan

Assalamualaikum dan selamat sejahtera 

saya ingin bertanya tentang hukum dan status gaji saya mengenai penglibatan saya di dalam bidang perhotelan, saya bekerja di front desk di salah sebuah hotel di Kuala Lumpur , saya berasa musykil tentang penglibatan saya terhadap arak kerana di hotel kami terdapat sebuah bar, oleh kerana saya bekerja di front desk , saya perlu menjawab pelbagai pertanyaan yang ditanyakan oleh tetamu-tetamu hotel, Salah satunya adalah apabila tetamu-tetamu bertanyakan tentang laluan dan arah untuk ke bar di hotel kami, apakah haram hukum pekerjaan saya ? 
 

terima kasih ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Pengharaman arak kepada umat Islam adalah secara qatie tidak kira dalam apa juga situasi, masa dan tempat. Ini kerana Islam tidak mengharamkan arak secara 'suka-suka', sebaliknya jelas memberikan mudarat kepada masyarakat tanpa mengira agama, bangsa dan latar belakang. Al Quran dengan jelas menetapkan hukum haram minum sesuatu yang  memabukkan, begitu juga dalam kitab-kitab fiqh, turut membincangkan sama ada arak atau khamr itu diperbuat daripada perahan anggur atau sumber-sumber lain.

Sebagaimana hadis yang diriwayatkan oleh Anas bin Malik, Rasulullah SAW bersabda:

لعن النبى ﷺ في الخمر عشرة:

 عاصرها ومعتصرها وشاربها وحاملها والمحمولة إليه وسافتها وبائعها وآكل ثمنها والمشتري لها والمشتراة   

Maksudnya : Rasulullah SAW melaknat dalam isu arak ini 10 golongan: “Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya. (Riwayat at-Tirmizi)

Sebagaimana pertanya tuan, bidang perhotelan adalah sangat terdedah dengan perkara yang menjadi kerisauan pihak tuan iaitu arak. 

Adapun bekerja di bahagian front desk atau receptionist di sesebuah hotel, tugasan atau pekerjaan hakikinya adalah menyambut tetamu bagi urusan pendaftaran kemasukan atau keluar hotel dan tiada kaitan dengan penjualan arak yang ada disediakan di bar yang ada di dalam hotel tersebut. Apabila terdapat pelanggan yang bertanyakan arah ke bar tersebut tidak bermakna pelanggan tersebut ingin meminum arak. Oleh itu, perbuatan menunjukkan arah ke bar tersebut tidak menjejaskan pendapatan atau gaji yang diterima sebagai pekerja di kaunter pendaftaran hotel. Sebaiknya tuan tidak terlibat secara langsung sebagaimana kelompok yang dilaknat disebabkan urusannya berkaitan dengan arak bagi menjamin keberkatan pendapatan yang diterima. 

والله أعلم بالصواب

 "
https://emusykil.muftiselangor.gov.my/index.php/site/jawapan?id=3577,"  Soalan

Assalamualaikum Warahmatullahi Wabarakatuh

Saya NORIZAL BIN ZUBIR ingin bertanya soalan berkenaan pembahagian dan pengurusan harta pusaka mengikut kaedah dan prosedur tertentu yang telah ditetapkan oleh hukum syarak dan undang-undang. 

Untuk makluman pihak tuan, ibu saya telah kembali kerahmatullah dan meninggalkan suami, anak sulung lelaki dan anak perempuan. 

Oleh yang demikian, Allahyarhamah ada sedikit wang simpanan dan barang kemas. Kami sekeluarga tidak pasti akan tatacara pengurusan barangan tersebut dan yang lebih merisaukan ialah jika pengurusan faraid tersebut tidak mengikut hukum syarak dan segala doa serta amalan yang kami sekeluarga titipkan tidak sampai kepada Allahyarhamah.

Kami sekeluarga memohon pandangan dan teguran pihak tuan dalam melunaskan pembahagian harta pusaka Allahyarmah mengikut nas-nas yang terkandung di dalam Al-Quran demi mendapatkan keredaan dan keberkatan ALLAH SWT. 

Kami sekeluarga berharap pembahagian harta pusaka Allahyarhamah ini tidak menimbulkan segala syak wasangka kemudian hari serta tidak dipersalahkan di Akhirat kelak.

Semoga ALLAH SWT merahmati usaha pihak tuan dan dipermudahkan segala urusan. Aminn Ya Rabbal Alaminn.

Wassalam","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Undang-undang Pusaka Islam (faraid) telah disyariatkan oleh Allah SWT secara berhikmat dan berperingkat-peringkat supaya ianya sesuai dengan falsafah perundangan dan tabiat semulajadi manusia yang agak sukar untuk mengubah adat kelaziman mereka. .Allah SWT telah menentukan hukum dan cara pembahagian dalam harta pusaka dalam kalangan ahli-ahli waris, dengan tujuan  memberi keadilan kepada semua peringkat ahli waris dan mengelak pergaduhan antara  mereka

Merujuk kepada persoalan tuan, sekiranya seseorang meninggal dunia dengan meninggalkan seorang suami, seorang anak lelaki dan seorang anak perempuan, maka pembahagian faraid adalah seperti berikut;

Suami: 1/4

Anak (L/P): Asobah (mendapat baki, dengan kadar nisbah dua bagi lelaki dan satu bagi)

Kaedah pembahagian barang kemas yang ditinggalkan adalah dengan dinilaikan harganya terlebih dahulu. Sebagai contoh, jika nilaiannya adalah RM1,000.00, maka suami si mati akan mendapat 1/4 daripada RM1,000.00 iaitu RM 250 manakala anak lelaki dan perempuan akan berkongsi baki tersebut iaitu RM750.00 secara nisbah dua bagi lelaki dan satu bagi wanita. Oleh itu, anak lelaki akan mendapat RM500.00 manakala anak perempuan akan mendapat RM250.00. Kaedah seperti ini juga harus dilakukan pada setiap harta si mati yang ditinggalkan termasuk wang simpanan.

Huraian berkaitan pembahagian harta pusaka bagi suami si mati, ia dijelaskan dalam surah al-Nisa ayat 12:

 وَلَكُمْ نِصْفُ مَا تَرَكَ أَزْوَاجُكُمْ إِن لَّمْ يَكُن لَّهُنَّ وَلَدٌ ۚ فَإِن كَانَ لَهُنَّ وَلَدٌ فَلَكُمُ الرُّبُعُ مِمَّا تَرَكْنَ ۚ مِن بَعْدِ وَصِيَّةٍ يُوصِينَ بِهَا أَوْ دَيْنٍ

Maksudnya: Dan bagi kamu satu perdua dari harta yang ditinggalkan oleh isteri-isteri kamu jika mereka tidak mempunyai anak. Tetapi jika mereka mempunyai anak maka kamu beroleh satu perempat dari harta yang mereka tinggalkan, sesudah ditunaikan wasiat yang mereka wasiatkan dan sesudah dibayarkan hutangnya.

Adapun bagi pembahagian harta pusaka kepada anak si mati terdapat dalam dalam surah al-Nisa' ayat 11:

يُوصِيكُمُ اللَّهُ فِي أَوْلَادِكُمْ ۖ لِلذَّكَرِ مِثْلُ حَظِّ الْأُنثَيَيْنِ ۚ

Maksudnya: Allah perintahkan kamu mengenai (pembahagian harta pusaka untuk) anak-anak kamu, iaitu bahagian seorang anak lelaki menyamai bahagian dua orang anak perempuan.

Setelah penentuan hak dibuat menurut hukum faraid, maka terpulang kepada orang yang berhak sama ada ingin kekal dengan kadar tersebut atau ingin menggugurkan haknya dengan memberikannya kepada ahli waris yang lain.

Tuan disarankan untuk merujuk kepada Unit Faraid di Majlis Agama Islam Selangor untuk mendapatkan khidmat nasihat serta panduan yang lebih terperinci pembahagian semua harta pusaka yang ditinggalkan. 

والله أعلم بالصواب

 "
https://emusykil.muftiselangor.gov.my/index.php/site/jawapan?id=3581,"  Soalan

Assalamualaikum ustaz/ustazah, berikut soalan saya.

Saya bekerja di sebuah syarikat multinasional dan kebanyakan staff dan boss merupakan orang bukan islam. Di syarikat kami, akan ada corporate event di mana kehadiran saya akan membawa impak kepada performance kerjaya saya. Dan sering kali apabila perlu pergi workshop, akan ada juga sesi networking. Di corporate event sebegini, akan dihidangnya alkohol (saya tidak minum). Adakah islam membolehkan saya menghadiri majlis-majlis kepentingan sebegini dengan tujuan bekrja? Dan jikalau saya berada di negara dimana Islam minoriti, dalam professional setting (bukan untuk bersuka ria), adakah saya dibenarkan hadir?","Jawapan  

وعليكم السلام ورحمة الله وبركاته

الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Kami mulakan dengan merujuk kepada firman Allah SWT dalam surah al-Maidah ayat 90

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan syaitan. Oleh itu hendaklah kamu menjauhinya supaya kamu berjaya.

Justifikasi kepada pengharaman arak dalam Islam sangat banyak selain turut disokong dengan  kajian apabila mengaitkan kesan bahaya pengambilan arak ke atas peminum dan persekitaran peminum serta masyarakat secara keseluruhan.

Ini termasuk kesan sosial dan ekonomi. Kesan sosial merujuk kos terpaksa ditanggung masyarakat dan persekitaran peminum, sekali gus tidak secara eksklusif ditanggung peminum arak sahaja. Kos sosial lebih menjurus kepada kesan terhadap kesejahteraan masyarakat seperti kemalangan jalan raya, masalah di tempat kerja, kemiskinan, kesihatan, keganasan rumah tangga dan kegagalan melaksanakan peranan sosial terhadap keluarga. Seterusnya, kesan sosial akan memberi impak negatif terhadap aspek ekonomi secara keseluruhan. Hal ini wujud kerana aspek sosial ialah unsur penting yang boleh mempengaruhi produktiviti dan mutu penghasilan kerja masyarakat serta negara.

Berkaitan persoalan yang diberikan, berdasarkan firman Allah SWT dalam surah al-Nisa’ ayat 140:

وَقَدْ نَزَّلَ عَلَيْكُمْ فِي الْكِتَابِ أَنْ إِذَا سَمِعْتُمْ آيَاتِ اللَّهِ يُكْفَرُ بِهَا وَيُسْتَهْزَأُ بِهَا فَلَا تَقْعُدُوا مَعَهُمْ حَتَّىٰ يَخُوضُوا فِي حَدِيثٍ غَيْرِهِ

Maksudnya: Dan sungguh Allah telah menurunkan kekuatan kepada kamu di dalam Kitab (Al Quran) bahawa apabila kamu mendengar ayat-ayat Allah diingkari dan diperolok-olokkan (oleh orang-orang kafir), maka janganlah kamu duduk beserta mereka, sehingga mereka memasuki pembicaraan yang lain.

Bertepatan juga dengan riwayat daripada Ibn Abbas RA bahawa Rasulullah SAW bersabda:

من كان يؤمنُ باللهِ واليومِ الآخرِ فلا يشربِ الخمرَ من كان يؤمنُ باللهِ واليومِ الآخرِ فلا يجلسْ على مائدةٍ يشربُ عليها الخمرَ

Maksudnya: Sesiapa yang beriman dengan Allah dan juga hari akhirat, janganlah dia meminum arak. Dan sesiapa yang beriman dengan Allah dan hari akhirat, maka janganlah dia duduk pada hidangan yang diminum padanya arak (Riwayat Al-Haithami).

Kesimpulannya, seorang muslim yang baik sepatutnya mengelakkan diri untuk berada dalam majlis sebegitu rupa walaupun ia adalah menepati adat sesuatu tempat (minoriti muslim). Ini jelas di dalamnya terkandung aktiviti maksiat kepada Allah SWT dan ini diharamkan. Sewajarnya tuan boleh memperjelaskan hukum berkaitan ini dengan berhemah kepada majikan tuan.

والله أعلم بالصواب"
https://emusykil.muftiselangor.gov.my/index.php/site/jawapan?id=3583,"  Soalan

Assalamualaikum.

Sebelum ni saya pernah mengambil pinjaman bank untuk pelaburan Amanah Saham Bumiputera (ASBF). Saya telah menamatkan pinjaman kerana mengetahui yang pinjaman tersebut adalah konvensional. Pada ketika itu masih ada baki dividen hasil dari pinjaman untuk pelaburan tersebut.

Sehingga kini baki pelaburan itu telah meningkat dengan penambahan dividen setiap tahun.

1. Soalan saya bolehkah saya menggunakan baki pelaburan tersebut untuk kegunaan saya sendiri? Bolehkah saya menyucikan wang tersebut dengan mengeluarkan zakat? 

2. Jika tidak boleh, bagaimana saya harus menggunakan wang tersebut? Bolehkah saya menyalurkan kepada pusat zakat, masjid, asnaf atau mana2 institusi?

3. Apakah hukum menggunakan dividen yang dapat daripada hasil pinjaman konvensional?

Terima kasih. ","Jawapan  

وعليكم السلام ورحمة الله وبركاته        

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Membuat pinjaman wang secara umumnya adalah diharuskan bagi memenuhi keperluan kehidupan manusia. Walau bagaimanapun membuat pinjaman secara konvensional adalah dilarang. Ini adalah kerana pinjaman konvensional melibatkan riba yang diharamkan di dalam Islam sebagaimana firman Allah SWT di dalam Surah Al-Baqarah ayat 275:  

وَأَحَلَّ اللَّهُ الْبَيْعَ وَحَرَّمَ الرِّبَا

Maksudnya: Dan Allah telah menghalalkan berjual-beli (berniaga) dan mengharamkan riba.

Riba merupakan salah satu daripada dosa besar dan pengamalnya diperangi oleh Allah SWT sebagaimana yang dinyatakan di dalam Surah Al-Baqarah ayat 279:

فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ وَإِنْ تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ

Maksudnya: Oleh itu, kalau kamu tidak juga melakukan (perintah mengenai larangan riba itu), maka ketahuilah kamu: akan adanya peperangan dari Allah dan Rasul-Nya, (akibatnya kamu tidak akan selamat). Dan jika kamu bertaubat, maka hak kamu (yang sebenarnya) ialah pokok asal harta kamu. (Dengan yang demikian) kamu tidak berlaku zalim kepada sesiapa, dan kamu juga tidak dizalimi oleh sesiapa.

Namun, wang pinjaman yang diperolehi secara konvensional itu adalah milik sah peminjam dan ia boleh digunakan sebagaimana wang sendiri. Adapun yang diharamkan adalah persetujuan dan perbuatan membayar lebih daripada jumlah pinjaman sebenar, iaitu riba, kepada pihak bank. Seandainya wang pinjaman tersebut dilaburkan, maka hasil atau keuntungan daripada pelaburan tersebut adalah halal. Walau bagaimanapun, wang atau keuntungan yang dihasilkan mungkin tidak memberi keberkatan kerana diperolehi daripada sumber yang melibatkan perkara haram.

Menjawab soalan yang diajukan:

Baki pelaburan yang merupakan hutang yang dibuat secara konvensional adalah milik puan dan ia boleh digunakan untuk kegunaan sendiri. Wang tersebut tidak perlu disucikan melainkan sekiranya jumlahnya melebihi nisab dan mencukupi haul, maka ia wajib dikeluarkan zakat.
Baki pelaburan itu boleh digunakan untuk kegunaan peribadi puan.
Bergantung kepada di mana wang pinjaman itu dilaburkan. Sekiranya ia dilaburkan di syarikat yang patuh syariah, maka ia adalah halal. Namun, sekiranya ia dilaburkan di syarikat yang tidak patuh syariah, maka hasil atau dividen yang diperolehi juga tidak patuh syariah.

Cuma apa yang ingin ditekankan adalah wang pinjaman tersebut serta dividen yang diperolehi, walaupun dilaburkan di dalam syarikat yang patuh syariah, dibimbangi ia tidak memberikan kebaikan atau keberkatan kerana cara memperolehinya melibatkan sesuatu yang diharamkan oleh syarak dan berdosa besar.  

والله أعلم بالصواب"
https://emusykil.muftiselangor.gov.my/index.php/site/jawapan?id=3584,"  Soalan

Assalamualaikum,...saya ingin bertanya tentang beras yg disedakah kan kepada madrasah......boleh kah jual beras yg disedekah kerana takut rosak n menyebabkan membazir...n Klau boleh MCM mana cara menjual n duit daripada tu...adakah wajib beli beras pula....@ boleh beli makanan2 lain","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Beras yang disedekahkan kepada pihak madrasah hendaklah digunakan sebaiknya bagi manfaat penghuni/ pelajar. Sekiranya sumbangan beras yang diterima oleh pihak madrasah terlalu banyak dan bimbang akan rosak, pihak madrasah boleh untuk menjual beras terebut dengan harga pasaran manakala hasil jualannya boleh digunakan untuk membeli beras atau keperluan makanan yang lain bagi manfaat penghuni/ pelajar madrasah. 

والله أعلم بالصواب"
https://emusykil.muftiselangor.gov.my/index.php/site/jawapan?id=3589,"  Soalan

Assalamualaikum,

Mohon pencerahan bagi permasalahan berikut:

Terdapat sebidang tanah pusaka berstatus pertanian yang berkeluasan sekitar 2 hektar yang telah diberikan hakmilik secara faraid kepada 7 orang waris Setiap tahun salah seorang waris yang memiliki sebahagian daripada tanah tersebut telah mengambil tanggungjawab untuk menjelaskan cukai tanah bagi keseluruhan lot tanah tersebut, manakala waris/pemilik yang lain langsung tidak mengambil peduli tentang perkara ini walau pun telah diwar-warkan sedangkan mereka juga memanfaatkan tanah bahagian mereka dengan membina rumah dan mengusahakan kebun tanaman.

Apakah hukum dan pandangan islam ke atas permasalahan ini

Terima kasih","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, perbuatan salah seorang pemilik yang mengambil tanggungjawab untuk melangsaikan cukai tanah merupakan perbuatan mulia sekiranya beliau ikhlas melakukannya kerana Allah SWT dan bukan kerana pemilik tanah yang lain. Semoga Allah memberikan kepadanya sebaik-baik ganjaran kerana memudahkan urusan pemilik tanah yang lain.

Manakala perbuatan pemilik tanah yang mengambil sikap sambil lewa serta tidak mengambil peduli atas tanggungjawab sebagai seorang pemilik harta yang wajib membayar cukai kepada kerajaan adalah perbuatan yang zalim dan ia dibimbangi termasuk dalam kalangan orang yang memakan harta orang lain dengan jalan zalim. Firman Allah SWT dalam Surah al-Baqarah ayat 188:

 وَلا تَأْكُلُوا أَمْوَالَكُمْ بَيْنَكُمْ بِالْبَاطِلِ

Maksudnya: Dan janganlah kamu makan (atau mengambil) harta (orang-orang lain) di antara kamu dengan jalan yang salah.

Cukai merupakan tanggungjawab yang wajib ditunaikan oleh rakyat kepada pemerintah, kegagalan membayar cukai merupakan satu bentuk kezaliman yang wajib dijauhi oleh seorang muslim. Mematuhi pemerintah pada perkara kebaikan yang tidak bertentangan dengan syarak merupakan suatu kewajipan. 

Berhubung jumlah cukai yang perlu dibayar bagi setiap pemilik tanah, ia bolehlah dibahagikan berdasarkan keluasan tanah yang dimiliki. Apa-apa jumlah yang dibayar bagi pihak mereka boleh dituntut sebagai hutang yang wajib dibayar semula kepada pihak yang membayar jika dituntut.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=3592,"  Soalan

Assalamualaikum, saya ingn bertanya tentang kerja saya. Saya bekerja sebagai seorang jurutera lapangan untuk sebuah syarikat farmaseutikal yang membekalkan vaksin kepada haiwan. 90% daripada haiwan ternakan adalah daripada ayam manakala 10% daripadanya adalah untuk khinzir ternakan. Pekerjaan saya hanyalah memberikan latihan dan melakukan audit kepada pengguna vaksin haiwan dan membuat servis mesin vaksin (semburan dan alat cucuk). Saya cuba mengelak untuk menyentuh khinzir secara langsung atau tanpa memakai sarung tangan. Adakah pekerjaan saya haram dan saya perlu mencari kerja lain?

Terima kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga tuan sihat sentiasa. Kami mengambil maklum terhadap persoalan yang telah dibangkitkan.

Pekerjaan tuan adalah sah dan halal. Adapun perihal memberi tunjuk ajar atau bimbingan berkenaan tatacara pemberian vaksin kepada khinzir adalah perkhidmatan yang harus diberikan supaya setiap perlaksanaan mengikut prosedur yang telah ditetapkan. Tuan tidak perlu mencari pekerjaan lain.

والله أعلم بالصواب"
https://emusykil.muftiselangor.gov.my/index.php/site/jawapan?id=3595,"  Soalan

Assalamualaikum wbt. saya Mardhiatul Syuhada binti Mustapa ingin mengajukan dua soalan:


1) Apakah hukum sekiranya kita bekerja sebagai pemandu lori untuk sebuah ""supermarket"" dan ada sebahagian barangan yang kita bawa adalah barangan/makanan yang tidak halal seperti arak?

 
2) Bagaimana dengan gaji yang kita peroleh dari pekerjaan pemandu lori tersebut, ianya dikira halal atau haram untuk digunakan?","Jawapan  

وعليكم السلام ورحمة الله وبركاته

1. Sebagaimana hadis yang diriwayatkan oleh Anas bin Malik, Rasulullah SAW bersabda:

لَعَنَ رَسُولُ اللهِ صَلَّى اللَّهُ عَلَيْهِ وَسَلَّمَ فِي الخَمْرِ عَشَرَةً: عَاصِرَهَا، وَمُعْتَصِرَهَا، وَشَارِبَهَا، وَحَامِلَهَا، وَالمَحْمُولَةُ إِلَيْهِ، وَسَاقِيَهَا، وَبَائِعَهَا، وَآكِلَ ثَمَنِهَا، وَالمُشْتَرِي لَهَا، وَالمُشْتَرَاةُ لَهُ

Maksudnya: Rasulullah SAW melaknat dalam isu arak ini 10 golongan: Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya. (Riwayat al-Tirmidzi).

Sebagaimana pertanya puan, sememangnya pekerjaan yang dilakukan itu ada dalam kalangan 10 kategori dilaknat oleh Rasulullah SAW disebabkan peranannya berkaitan langsung dengan penjualan arak walaupun tugasnya hanyalah pembawa lori.

Allah SWT memerintahkan umatnya supaya bertolong-tolong dalm setiap perkara kebaikan dan melarang untuk membantu dalam perkara kemaksiatan. Firman Allah SWT dalam Surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Dengan meninggalkan perkerjaan yang melibatkan perkara yang haram dan syubhah bertujuan untuk menjaga syariat dan maslahah agama. Sebagaimana sabda Nabi Muhammad saw:

 فمنِ اتَّقى الشُّبُهاتِ استبرَأ لدينِهِ وعِرضِهِ

Maksudnya: Barangsiapa yang memelihara dirinya daripada sebarang syubhah maka sebenarnya dia telah menyelamatkan agama dan maruahnya. (Riwayat al-Bukhari)

Bagi mengatasi masalah ini, mungkin perkara terbaik yang boleh dilakukan adalah berbincang dengan pihak majikan untuk dipindahkan ke bahagian lain yang tidak melibatkan aktiviti bersangkutan dengan arak. Seandainya persetujuan sukar untuk diperolehi, maka carilah pekerjaan lain yang tidak berkaitan dengan arak. Namun sekiranya sukar untuk mendapatkan pekerjaan yang lain, teruskanlah pekerjaan tersebut dengan rasa tidak redha dengan membawa arak tersebut.

2. Gaji yang diperolehi daripada pekerjaan tersebut mengandungi unsur syubhah kerana terlbat dengan perkara berkaitan dengan arak. Seandainya arak hanya sebahagian kecil daripada barang yang dibawa, maka gaji itu boleh disucikan dengan mengeluarkan sebahagian gaji yang diperolehi kepada Baitulmal mengikut anggaran peratus kadar jumlah arak yang dibawa berbanding barang-barang yang lain. 

Berniatlah dan berusahalah dari sekarang untuk berpindah atau bertukar kerja yang yakin halal semuanya dan semoga Allah perkenankan niat dan permudahkan usaha puan. Jika belum berjaya jangan putus asa, Allah Maha Mengetahui dan Maha Pengampun. 

والله أعلم بالصواب"
https://emusykil.muftiselangor.gov.my/index.php/site/jawapan?id=3596,"  Soalan

Assalamualaikum 

Saya mohon penjelasan berkaitan perkara berikut.

Suami saya baharu meninggal dunia pada November yang lepas. Ada 2 kemusykilan berkaitan isu faraid dan harta yang ditinggalkan.

1. Arwah telah menghibahkan rumah yang disewakan kepada anak kami yang masih di bawah umur. Saya adalah wasi kepada harta tersebut sehingga anak saya cukup umur. Persoalan saya, adakah hasil sewaan tersebut adalah hak anak saya sepenuhnya atau saya sebagai pemegang amanah, boleh menggunakan duit sewaan tersebut untuk menampung perbelanjaan harian anak saya yang menerima hibah, termasuk saya dan anak-anak yang lain? Untuk makluman, rumah tersebut telah bebas hutang.

 

2. Arwah suami juga telah membuat wasiat bahawa sejumlah dari duit KWSP beliau diinfaqkan kepada seorang individu kurang upaya dan sebuah Maahad Tahfiz. Persoalan saya, adakah saya sebagai pemegang amanah, setelah mengeluarkan duit KWSP, boleh terus tunaikan wasiat tersebut setelah semua hutang piutang diselesaikan walaupun urusan pusaka yang lain masih lagi dalam tindakan pejabat pusaka kecil?  Untuk makluman tuan, urusan pusaka yang lain telah pun difailkan untuk urusan seterusnya.

Sekian, terima kasih.","Jawapan  

وعليكم السلام ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

1. Hasil daripada rumah sewa tersebut adalah hak anak sebagai pemilik namun sebagai pemegang amanah puan boleh menggunakan hasil sewaan tersebut untuk semua urusan berkaitan rumah tersebut seperti bayaran cukai, penyelenggaraan kerosakan dan juga upah pengurusan puan sebagai pemegang amanah yang menguruskan harta tersebut dengan kadar yang munasabah. 

Adapun menggunakan hasil sewaan rumah untuk kegunaan perbelanjaan adik-beradik yang lain bergantung kepada kemampuan kewangan puan serta adik-beradik yang lain menyara hidup mereka. Seandainya mereka memiliki kemampuan untuk menampung kehidupan mereka sendiri, maka sayugia untuk tidak menggunakan hasil sewaan tersebut. Namun, sekiranya mereka tidak berkemampuan, maka harus bagi puan menggunakan hasil sewaan tersebut untuk perbelanjaan adik-adik yang lain secara makruf atau yang baik. Ini adalah kerana mereka berada di bawah penjagaan puan. 

2. Wasiat merupakan hasrat arwah yang wajib diselesaikan namun syarat yang wajib dipatuhi dalam pelaksanaan wasiat adalah jumlah harta yang diwasiatkan itu tidak boleh melebihi satu pertiga keseluruhan harta yang ditinggalkan, bagi mempercepatkan proses pelaksanaan wasiat tersebut puan boleh dapatkan jumlah keseluruhan harta peninggalan arwah suami dan setelah dipastikan wasiat tersebut tidak melebihi satu pertiga keseluruhan harta peninggalan arwah suami maka wasiat tersebut boleh terus dilaksanakan. 

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=3598,"  Soalan

Assalamualaikum, soalan saya :

1. Apakah hukum gaji yang saya terima jika penyelia atasan saya claim elaun outstation dan ot secara lebih. Dan jika ianya haram bagaimanakah cara saya menyelesaikannya? Setiap claim dibuat oleh penyelia kumpulan. Saya sebagai orang bawahan dan baru sahaja bekerja 2 bulan di syarikat ini, tidak mampu menegur atau mengubah claim yang telah dibuat.

2. Apakah hukum gaji yang diterima jika kerja yang telah diarahkan seharusnya siap dalam masa 2 hari, tetapi kami telah siapkan dalam masa sehari, lalu penyelia saya tetap claim bayaran untuk 2 hari, sedangkan kami telah siapkan kerja dalam masa sehari.

Mohon perjelaskan agar saya tidak keliru dan termakan hasil yang haram.","Jawapan  

وعليكم السلام ورحمة الله وبركاته

1. Firman Allah SWT memerintahkan umatnya supaya bertolong-tolong dalam setiap perkara kebaikan dan melarang untuk membantu dalam perkara kemaksiatan. Firman Allah SWT dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Sebaiknya, perkara ini hendaklah dilaporkan kepada pihak atasan berhubung penipuan yang dilakukan oleh Penyelia tuan tersebut. Cegahlah sesuatu kemaksiatan yang berlaku di hadapan mata tuan walaupun perbuatan melaporkan kesalahan tersebut kerana ia adalah sebahagian tuntutan agama. Said al-Khudri RA meriwayatkan bahawa Rasulullah SAW bersabda:

مَنْ رَأَى مِنْكُمْ مُنْكَرًا فَلْيُغَيِّرْهُ بِيَدِهِ، فَإِنْ لَمْ يَسْتَطِعْ فَبِلِسَانِهِ، فَإِنْ لَمْ يَسْتَطِعْ فَبِقَلْبِهِ، وَذَلِكَ أَضْعَفُ الْإِيمَانِ

Maksudnya: Sesiapa di antara kamu melihat sesuatu kejahatan, maka hendaklah ia mengubahnya dengan tangannya, sekiranya tidak sanggup hendaklah dengan lisannya, dan sekiranya tidak sanggup hendaklah dengan hatinya yang demikian itu (mengingkarkan dengan hati) adalah selemah-lemah iman. (Riwayat Muslim dan Ahmad).

Gaji yang tuan terima adalah halal dan tuan tidak berdosa, melainkan tuan meredhai perbuatan Penyelia membuat tuntutan kerja lebih masa untuk dirinya. Namun, tuan mungkin boleh dikenakan tindakan tatatertib sekiranya mendiamkan perkara tersebut. Sekiranya tuntutan kerja lebih masa itu melibatkan kumpulan dan tuan salah seorang daripadanya, maka tuan hanya dibenarkan mengambil bayaran kerja lebih masa yang sepatutnya tuan layak menerimanya sahaja. 

2. Berhubung perkara tersebut, tuan perlu melihat kepada perjanjian yang dibuat. Sekiranya perjanjian itu meletakkan syarat upah diberikan berdasarkan kepada menyiapkan tugasan yang diberikan, maka upah yang diterima adalah diharuskan walaupun tugasan itu disiapkan dalam tempoh satu hari sahaja. Namun sekiranya upah diberikan berdasarkan hari bekerja, maka tuan hanya boleh mengambil upah berdasarkan hari yang tuan bekerja.

والله أعلم بالصواب"
https://emusykil.muftiselangor.gov.my/index.php/site/jawapan?id=3612,"  Soalan

Assalamualaikum ustaz tuan/puan..

Apa hukumnya jika seorang ibu telah berikan harta kepada anak lelaki kemudian ibu (belum meninggal) telah menjual harta tersebut?","Jawapan  

وعليكم السلام ورحمة الله وبركاته

Pada asasnya, dari segi syarak, hibah atau pemberian yang telah sempurna penerimaannya tidak boleh diminta kembali. Ini berdasarkan kepada hadis yang diriwayatkan daripada Ibnu Abbas RA bahawa Rasulullah SAW bersabda:

العَائِدُ فِي هِبَتِهِ كَالعَائِدِ فِي قَيْئِهِ

Maksudnya: Orang yang meminta semula hibahnya sama seperti orang yang memakan semula muntahnya. (Riwayat al-Bukhari).

Di dalam hadis yang lain daripada Ibnu Abbas RA juga bahawa Rasulullah SAW bersabda:

«لَيْسَ لَنَا مَثَلُ السَّوْءِ، الَّذِي يَعُودُ فِي هِبَتِهِ كَالكَلْبِ يَرْجِعُ فِي قَيْئِهِ»

Maksudnya: Tidaklah kami melakukan perbuatan buruk itu, iaitu mereka yang meminta semula hibah/ pemberian mereka (yang telah diberikan kepada orang lain) yang mana ia seperti anjing menelan semula muntahnya. (Riwayat al-Bukhari). 

Walau bagaimanapun, seandainya pemberian itu dari seorang bapa kepada anaknya, maka bapa dibenarkan untuk mengambilnya semula atau meminta agar anaknya memulangkan semula hibah tersebut kepadanya. Ini berdasarkan kepada hadis yang diriwayatkan oleh Ibnu Umar RA bahawa Rasulullah SAW bersabda:

«لَا يَحِلُّ لِلرَّجُلِ أَنْ يُعْطِيَ الْعَطِيَّةَ ثُمَّ يَرْجِعَ فِيهَا، إِلَّا الْوَالِدَ فِيمَا يُعْطِي وَلَدَهُ»

Maksudnya: Tidak halal (tidak dibenarkankan) seseorang yang memberikan satu pemberian kemudian mengambilnya kembali, kecuali bapa pada apa yang dia berikan kepada anaknya. (Riwayat Ibnu Majah).

Ini bermakna, bagi seorang bapa, harus baginya untuk mengambil atau meminta semula hibah yang diberikan kepada anaknya dengan syarat bahawa hibah tersebut masih lagi di dalam pemilikan anak. Seandainya pemberian tersebut telah bertukar hak milik seperti telah diberikan kepada orang lain, dijual atau musnah, maka tidak harus bagi bapa untuk memintanya semula. Hukum ini termasuk pemberian seorang ibu kepada anaknya.

والله أعلم بالصواب"
https://emusykil.muftiselangor.gov.my/index.php/site/jawapan?id=3613,"  Soalan

Salam, 

Saya ada pertanyaan mengenai Hutang Lapuk Kad Kredit. Saya pernah berhutang kad kredit lebih kurang 30 tahun yang lalu dengan jumlah pengunaan kad sekitar RM 8000.00 Kerana kurangnya kesedaran akan kepentingan membayar hutang di dalam Islam, saya mengabaikan pembayaran hutang tersebut. 

Alhamdulillah, saya telah pun sedar dan berhasrat untuk membayar hutang tersebut tetapi pihak bank telah pun menyerahkan urusan hutang tersebut kepada agen pengutip hutang yang telah menambah jumlah keseluruhan termasuk bunga berjumlah RM 160,000.00 dan diluar kemampuan saya untuk membayar. 

Menurut undang2 hutang lapuk di Malaysia, saya telah pun melepasi Akta Had Masa iaitu hutang selepas 6 tahun, pihak bank tidak boleh menuntut. Soalan saya :

1) Apakah pandangan Islam mengenai hutang lapuk yang menurut undang2 dunia sudah tidak boleh dituntut?

2) Boleh kah sekiranya saya menyerahkan RM 8000.00 tersebut kepada mana2 rumah anak yatim dengan niat untuk melunas kan hutang saya?

3) Perlukan saya membayar balik RM 160,000 termasuk bunga kepada mana2 rumah anak yatim atau cukur sekadar jumlah sebenar hutang?

Saya berharap pihak tuan/puan dapat membantu saya dalam kemusykilan ini.

Terima kasih.","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Allah SWT berfirman dalam Surah al-Baqarah ayat 282:

يَا أَيُّهَا الَّذِينَ آمَنُوا إِذَا تَدَايَنتُم بِدَيْنٍ إِلَىٰ أَجَلٍ مُّسَمًّى فَاكْتُبُوهُ ۚ وَلْيَكْتُب بَّيْنَكُمْ كَاتِبٌ بِالْعَدْلِ 

Maksudnya: Wahai orang-orang yang beriman! Apabila kamu menjalankan sesuatu urusan dengan hutang piutang yang diberi tempoh hingga ke suatu masa yang tertentu maka hendaklah kamu menulis (hutang dan masa bayarannya) itu dan hendaklah seorang penulis di antara kamu menulisnya dengan adil (benar).

Dan dalam Surah al-Maidah ayat 1, Allah SWT berfirman:

يَا أَيُّهَا الَّذِينَ آمَنُوا أَوْفُوا بِالْعُقُودِ ۚ

Maksudnya: Wahai orang-orang yang beriman, penuhi serta sempurnakanlah perjanjian-perjanjian.

Merujuk kepada persoalan tuan:

1. Tiada istilah hutang lapuk mengikut hukum syarak. Hutang tetap akan tertanggung dan wajib dibayar sehingga ia dilunaskan atau dimaafkan oleh yang memberi hutang tanpa terikat dengan tempoh masa tertentu.

Bersyukur kepada Allah SWT memberikan hidayah bagi melunaskan hutang yang dinyatakan. Dalam Islam konsep pelepasan hutang ini dinamakan ibra’ adalah termasuk dalam konsep al-sulh. Justeru, sekiranya pemberi hutang telah melepaskan tanggungjawab hutang daripada penerima hutang, maka penerima hutang tersebut dikira bebas dari melangsaikan hutang tersebut dan hutang tersebut telah dikira selesai. Terlebih dahulu ada baiknya pihak tuan mendapatkan pelepasan hutang secara rasmi dari pihak bank berkaitan hutang ini.

2 dan 3. Namun begitu, sekiranya Bank menafikan tentang ibra’ atau pembebasan hutang tersebut, pihak tuan boleh mengemukakan akta berkaitan had masa hutang tersebut kepada pihak bank. Sekiranya masih tidak diperakukan, jalan terbaik yang boleh difikirkan bagi melunaskan hutang tersebut adalah memadai tuan membayar RM8,000.00 merangkumi principal hutang dan menyerahkannya kepada pihak bank.

Sekiranya pihak bank tidak menerimanya melainkan perlu membayar penuh RM160,000.00, maka tuan boleh menyerahkan  principal hutang RM8,000.00 kepada pihak Baitulmal Majlis Agama Islam Negeri-negeri. Semoga usaha ini dapat menghindarkan diri dari dipersoalkan di akhirat kelak.

Rasulullah SAW juga bersabda:

أيُّما رجلٍ يَدَّينُ دَينًا وهو مجمعٌ أن لا يوفِّيه إيَّاه لقي اللهَ سارِقًا

Maksudnya: Sesiapa sahaja yang berhutang lalu berniat untuk tidak mahu melunaskannya, maka dia akan bertemu Allah (pada hari Kiamat) sebagai seorang pencuri. (Riwayat Ibnu Majah)

والله أعلم بالصواب"
https://emusykil.muftiselangor.gov.my/index.php/site/jawapan?id=3615,"  Soalan

Assalamualaikum

Saya ingin bertanya soalan berkenaan dgn hutang, sebelum itu saya akan menerang kan situasi saya:

Saya mempunyai seorang kawan yang suka mengada adakan hutang kepada orang lain, iaitu dia akan mengajak kami keluar pergi jalan-jalan menggunakan kereta dia (kdg2 dia memaksa), selepas itu dia akan kira berapa jauh kami bawa, tetapi dia mengganda kan hutang tersebut dengan mengikut kepala

Contoh: Gombak - Batu caves = RM 10

2 orang (kalau transport biasa, x kisah berapa orang tetap RM 10)

Tapi dia kira seorang RM 10, so di situ dia untung RM 10, dan dia membuat kerap kali sehingga hutang kami mencecah puluhan ringgit, adakah halal duit yang diterima?

1. Dia membuat orang berhutang dengan nya walaupun dia yg ajak

2. Dia mengganda kan harga tersebut dengan alasan untuk bayar duit minyak

Dan apabila saya hendak bayar, dia tidak mahu terima dan akan tolak duit hutang itu dengan membuat kan saya membayar untuk dia, seperti makanan dan sebagai nya

Itu sahaja soalan saya, saya ingin sedikit pencerahan kerana saya takut kawan saya dan saya sekali bergelumang dalam dosa, wallahu a'lam. Terima kasih dan Assalamualaikum

 

 ","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Allah SWT berfirman dalam Surah al-Baqarah ayat 282:

يَا أَيُّهَا الَّذِينَ آمَنُوا إِذَا تَدَايَنتُم بِدَيْنٍ إِلَىٰ أَجَلٍ مُّسَمًّى فَاكْتُبُوهُ ۚ وَلْيَكْتُب بَّيْنَكُمْ كَاتِبٌ بِالْعَدْلِ 

Maksudnya: Wahai orang-orang yang beriman! Apabila kamu menjalankan sesuatu urusan dengan hutang piutang yang diberi tempoh hingga ke suatu masa yang tertentu maka hendaklah kamu menulis (hutang dan masa bayarannya) itu dan hendaklah seorang penulis di antara kamu menulisnya dengan adil (benar).

Hadis daripada Abdullah bin Amru RA bahawa Rasulullah SAW bersabda: 

يُغْفَرُ لِلشَّهِيدِ كُلُّ ذَنْبٍ إلَّا الدَّيْنَ

Maksudnya: Diampunkan semua dosa bagi orang yang terkorban mati syahid kecuali jika ia mempunyai hutang (kepada manusia) (Riwayat Muslim)

Mengikut kepada situasi tuan dan rakan tuan menampakkan rakan tuan mengambil kesempatan dari tuan yang tidak berterus-terang berkaitan permasalahan ini. Sekiranya tuan bersahabat baik dengan kawan tersebut adalah sebaiknya menasihati kesalahan (memaksa) yang dilakukan. Setiap perkara hendaklah dibuat dengan jelas lebih-lebih lagi berkaitan dengan hutang. Hendaklah jelas berapa nilainya dan kaedah pembayarannya. Tuan juga bebas untuk memilih dan menolak ajakan tersebut jika tidak memenuhi keinginan tuan.

Sekiranya rakan tuan menganggap ianya hutang, sebaiknya dilunaskan apa yang dianggap hutang. Caj RM10 contohnya bagi setiap penumpang adalah menjurus kepada upah atau caj perkhidmatan yang diberikan iaitu menggunakan kenderaannya dan sebagainya. Caj ini hendaklah dibayar setelah tuan menerima manfaat daripada penggunaannya dan menjadi hutang jika ianya tidak dibayar.  

والله أعلم بالصواب"
https://emusykil.muftiselangor.gov.my/index.php/site/jawapan?id=3618,"  Soalan

Assalamualaikum..saya bekerja di sebuah syarikat insurans bukan seabagai agent tetapi staff operation..jd saya nak tanya apakah hukum pekerjaan saya adakah halal atau haram disisi agama? Kerana tunang saya merasa was2 dengan sumber pendapatan saya dr pekerjaan ini..","Jawapan  

وعليكم السلام ورحمة الله وبركاته

الحمدلله رب العلمين والصلاة والسلام علي أشرف الأنبياء المرسلين وعلي أله وصحبه أجمعين أما بعد

Syarikat insurans konvensional terlibat dalam urusniaga yang jelas tidak patuh syariah kerana mempunyai unsur-unsur judi dan riba. Bekerja di syarikat insurans adalah diharamkan jika terlibat dalam perkara yang mempunyai hubung kait langsung dengan jual beli insurans, penyediaan kontrak, saksi, memberi kelulusan dan sebagainya. Mempromosikannya juga adalah dilarang. Namun, sebahagian ulama menghukumkan harus selagimana pekerjaannya tidak terlibat secara langsung dalam perkara yang diharamkan. Sebaik-baiknya berusaha untuk mencari pekerjaan lain jika boleh. Fatwa-fatwa berkenaan insurans konvensional boleh rujuk seperti berikut:

1) https://www.muftiselangor.gov.my/fatwa-tahunan/keputusan-fatwa/2010/743-hukum-mempromosikan-produk-insurans-konvensional-menurut-perspektif-syariah 

2) http://e-smaf.islam.gov.my/e-smaf/fatwa/fatwa/find/3 

3) https://www.muftiselangor.gov.my/fatwa-tahunan/keputusan-fatwa/2010/568-hukum-status-pampasan-polisi-insurans-konvensional-selepas-kematian-pembeli-polisi

والله أعلم بالصواب"
https://emusykil.muftiselangor.gov.my/index.php/site/jawapan?id=3621,"  Soalan

Assalamualaikum,

Saya merupakan seorang pelajar.

Saya ingin bertanya, saya telah menjual buku digital di sebuah laman jual beli belah atas talian tanpa kebenaran publisher dengan harga yang murah (semuanya buku popular terbitan luar negara-english). Buku yang dijual merupakan buku yang saya dapatkan secara percuma di laman sesawang(private).

Jualan itu lebih kepada service disebabkan saya hanya mengambil harga kurang seringgit untuk satu tajuk buku -lebih kepada upah untuk berkongsi buku tersebut.

Selepas mendapat sedikit keuntungan, saya baru sedar akan hukum menjual tanpa kebenaran publisher. Saya berhenti menjualnya kerana ragu ragu dengan status wang yang diperolehi.

Walau bagaimanapun, saya telah menggunakan semua wang saya perolehi untuk membeli komputer walau masih ragu dengan status wang tersebut.

Akan tetapi selepas beberapa bulan, komputer yang saya beli itu telah rosak. Saya tahu mungkin ini disebabkan saya menggunakan wang yang tidak halal sumbernya.

 

Persoalan saya, apakah yang saya perlu lakukan? Semua wang tersebut telah saya gunakan dan saya masih tiada wang lebihan untuk mengganti balik wang tersebut. Sekiranya saya perlu menggantikan balik wang tersebut, berapa lamakah masa saya boleh ambik untuk menggantikannya(kerana saya masih belajar dan tiada sumber pendapatan tetapi) dan kepada siapa perlu diberikannya? Apakah yang saya perlu lakukan untuk menenangkan diri ini yang tak tenang dengan hasil tindakan sendiri mencari rezeki dengan cara yang haram? Bagaimana ingin meminta keampunan tersebut?

 

Terima kasih.","Jawapan  

وعليكم السلام ورحمة الله وبركاته

الحمدلله رب العلمين والصلاة والسلام علي أشرف الأنبياء المرسلين وعلي أله وصحبه أجمعين أما بعد

Dalam Islam sememangnya umat Islam perlu memastikan sumber pendapatan yang diperolehi dengan jalan yang mematuhi kehendak Syarak. Sebagaimana Allah SWT berfirman dalam surah al-Baqarah ayat 188:

وَلَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil/salah.

Oleh yang demikian, wang yang diterima daripada hasil perniagaan yang dijalankan sememangnya tidak dibenarkan melainkan adanya kebenaran daripada pihak publisher atau penerbit. Hasilnya juga tidak boleh digunakan untuk apa-apa urusan berkaitan seperti membeli komputer dan sebagainya. Walaupun ianya bukan untuk keperluan makan, ia tetap dilarang.

Apa yang perlu dilakukan oleh tuan, adalah:

Bertaubat kepada Allah SWT akan kesalahan yang dilakukan dan tidak akan mengulangi lagi.

       2. Sekiranya wang tersebut tidak dapat dipulangkan kepada pihak publisher, memadai diserahkan kepada Majlis Agama Islam Negeri (BaitulMal) atau dibelanjakan untuk kegunaan manfaat umum seperti masjid, jalan raya dan sebagainya. 

       3. Sekiranya masih belum berkemampuan, boleh dilaksanakan apabila keadaan telah mengizinkan. Seperti selepas memperolehi pekerjaan di masa akan datang.

Selebihnya semoga Allah SWT menerima taubat tuan dan diterima segala usaha bagi memastikan hak-hak orang dikembalikan berlandaskan syarak Islam.

والله أعلم بالصواب"
https://emusykil.muftiselangor.gov.my/index.php/site/jawapan?id=3625,"  Soalan

Assalamualaikum w.b.t, Ustaz/Ustazah/Tuan/Puan,

Saya mempunyai aset kripto yang telah diperoleh sebelum tahun 2020, jadi adakah boleh memperoleh & menggunakan keuntungan penjualan semula aset tersebut pada masa kini kerana nilai mata wang kripto yg telah berubah berdasarkan harga semasa. Mohon pencerahan & pandangan. Sekian, terima kasih.","Jawapan  

وعليكم السلام ورحمة الله وبركاته

الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan tuan; pemilikan dan transaksi aset mata wang kripto (Cryptocurrency) adalah harus. Hal ini berdasarkan kepada fatwa yang dikeluarkan dalam Mesyuarat Jawatankuasa Fatwa Negeri Selangor Kali Ke-4/2021 yang bersidang pada 8 Muharram 1443H bersamaan 17 Ogos 2021 telah memutuskan bahawa:-

Harus untuk menjalankan urus niaga menggunakan mata wang kripto sama ada sebagai perantara pembayaran (medium of payment), pemindahan wang (remittance) dan aset simpanan sekiranya memenuhi parameter-parameter di bawah:

a) Urus niaga melibatkan mata wang kripto hendaklah dilakukan melalui platform pertukaran mata wang kripto berlesen yang diluluskan dan dikawal selia oleh pihak berautoriti sahaja;

b) Pengguna hendaklah mempunyai pengetahuan yang mencukupi mengenai:

     i. Jenis, ciri-ciri utama dan risiko berkaitan mata wang kripto;

    ii. Perkara-perkara teknikal yang mencukupi mengenai bagaimana untuk memperoleh mata wang kripto dan di mana ia perlu disimpan untuk memastikan keselamatannya;

   iii. Peraturan-peraturan yang ditetapkan oleh platform pertukaran mata wang kripto berlesen yang diluluskan dan dikawal selia oleh pihak berautoriti; dan

   iv. Undang-undang dan peraturan yang berkaitan mata wang kripto.

c) Sebagaimana mata wang yang lain, mata wang kripto hendaklah tidak digunakan sebagai bayaran kepada barangan, perkhidmatan dan aktiviti tidak patuh Syariah seperti pembelian dadah, pelacuran, perjudian dan pendanaan aktiviti keganasan serta penggubahan wang haram

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب"
https://emusykil.muftiselangor.gov.my/index.php/site/jawapan?id=3628,"  Soalan

Assalamualikum Ustaz,

Saya ingin bertanya tentang status pemberian rumah daripada ayah.

Untuk makluman Ustaz, saya adalah anak bongsu daripada 10 beradik, beza umur saya dengan kakak yang sulung hampir 30 tahun dan beza umur saya dengan kakak (anak no. 9) hampir 10 tahun.

Sebelum ayah meninggal semua adik beradik saya sudah berumah tangga dan masing masing mempunyai rumah sendiri kecuali saya (bujang) yang baru habis belajar and baru mula berkerja.

Ayah telah memberitahu adik beradik saya yang dia memberikan rumahnya kepada saya sekitar tahun 2000 dan pada masa itu tidak ada seorang pun yang menentang dan ada juga yang setuju. Selepas itu geran rumah ditukar keatas nama saya.

Ayah meninggal pada tahun 2002 dan saya telah berpindah kebandar lain atas urusan kerja.

Pada masa ini (setelah 20 tahun), pihak kerajaan berhasrat untuk mengambil kawasan rumah dan tanah untuk membangunkan projek kerajaan. Saya diberi pilihan samada untuk mengambil wang pampasan atau berpindah ke tempat penempatan yang baru.

Setelah mendengar hasrat kerajaan memberi wang pampasan, adik beradik saya hendak menuntut hak mereka.

Saya tidak pasti samada pemberian rumah daripada ayah itu adalah secara hibah atau bukan.

Mohon minta penjelasan daripada Ustaz.

Terima Kasih dan Jazakallah kheir.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umumnya hibah adalah suatu akad pemberian milik oleh seseorang secara sukarela terhadap hartanya kepada seseorang yang lain pada masa hidupnya tanpa balasan. Dalam situasi yang disebutkan oleh pihak puan, ianya kelihatan menepati definisi hibah yang telah disebutkan. Antara proses penting dalam hibah adalah qabd iaitu proses terimaan harta yang dihibahkan oleh pemilik harta kepada orang yang ingin dihibahkan harta tersebut, dan perkara tersebut telah dilaksanakan oleh ayah puan ketika hidup iaitu dengan membuat pertukaran nama di geran tanah kepada nama puan.

Seandainya apa yang puan nyatakan itu benar, dan pemberian itu berlaku semasa ayah puan masih hidup, maka rumah itu adalah hibah daripada ayah kepada puan dan ia bukan lagi menjadi harta pusaka ayah. Namun, puan mempunyai budi bicara untuk memberi sebahagian daripada pampasan tersebut kepada adik-beradik yang lain sebagai ihsan daripada pihak puan.    

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3642,"  Soalan

Assalamualaikum..saya mempunyai sebuah premis kedai untuk disewa. Ada individu bukan islam ingin menyewa kedai saya untuk dijadikan kedai makan. Bolehkan saya memberi sewa kerana pada asasnya kita tahun kedai makan bukan islam sudah tentu ada makanan seperti khinzir atau arak. Atau kita tidak perlu ambil tahu apa yang diniagakan oleh penyewa dan memberi sewa kepada beliau. Haram atau tidak pendapatan sewaan tersebut.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Menyewakan premis kedai kepada orang bukan Islam secara umumnya adalah diharuskan, namun dalam keadaan seorang pemilik muslim mengetahui wujud aktiviti yang bertentangan dengan syarak seperti penjualan atau menghidangkan arak maka sebaiknya tidak menyewakan kepada orang yang diketahui akan melakukan aktiviti yang bertentangan dengan syarak atau undang-undang yang berkuatkuasa kerana dalam keadaan itu pemilik akan dikira sebagai bersubahat. Firman Allah SWT dalam surah al-Maidah ayat 2

وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ ۚ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Imam al-Tabari dalam tafsirnya menyatakan bahawa ""Jangan sebahagian daripada kalian membantu sebahagian yang lain dalam perkara dosa yakni meninggalkan apa yang Allah perintah agar melakukannya dan jangan melampaui batas terhadap apa yang Allah telah tetapkan untuk kalian pada hal agama, dan apa yang telah Dia fardhukan bagi diri-diri kalian dan selain kalian"".

Kaedah fiqh juga ada menyebutkan:

الإِعَانَةُ عَلَى المَعْصِيَةِ مَعْصِيَةٌ

Maksudnya: Menolong atas perlakuan maksiat ialah maksiat.

Oleh itu, adalah dinasihatkan agar tidak menyewakan premis kepada mana-mana orang baik muslim mahupun bukan yang diketahui akan menggunakan premis tersebut untuk perkara-perkara yang dilarang oleh syarak.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=3645,"  Soalan

Assalamualaikum,

Saya sekarang bekerja sebagai jurutera perisian (Software Engineer) di bawah syarikat yang menyediakan servis pembangunan perisian untuk syarikat insurans. Projek yang saya terlibat sekarang menyediakan khidmat pembangunan, penyelenggaraan & penambahbaikan kepada portal-portal insurans syarikat yang bernama Great Eastern. Ada 3 portal insurans syarikat tersebut yang kami dipertanggungjawabkan, iaitu Portal Insurans Singapura, Portal Insurans Malaysia & Portal Insurans Takaful. Baru-baru ini saya diberitahu bahawa insurans jenis konvensional adalah haram. Jadi soalan saya, haramkan perkerjaan saya? Wajibkah saya mencari kerja lain?

Terima Kasih.","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Insurans konvensional adalah suatu muamalat yang diharamkan menurut syarak kerana ia bercanggah dengan beberapa  prinsip Islam sebagaimana yang diputuskan di dalam Mesyuarat Jawatankuasa Fatwa Negeri Selangor Kali ke 3/2011 yang bersidang pada 14 Jun 2011/ 12 Rajab 1432H. Antara unsur-unsur yang bertentangan dengan prinsip asas jual beli dalam Islam adalah unsur riba, perjudian dan gharar (ketidaktentuan).

Adapun bekerja sebagai jurutera perisian di dalam sebuah syarikat software yang menyediakan perkhidmatan membangunkan perisian untuk syarikat insuran adalah diharuskan. Ini kerana pekerjaan tersebut tidak terlibat secara langsung urusan atau aktiviti penjualan kontrak insurans konvensional kepada pelanggan. Tuan ditugaskan oleh syarikat tuan untuk membangunkan perisian tersebut, sedangkan yang berurusan dengan syarikat insurans konvensional tersebut adalah pihak syarikat tuan. Tuan bekerja ia dilihat seperti pekerjaan-pekerjaan lain dalam institusi konvensional yang tidak terlibat secara langsung kontrak tersebut seperti pengawal keselamatan, petugas pembersihan dan lain-lain. Namun jika tuan mempunyai pilihan untuk mengendalikan perisian lain yang lebih jelas kehalalannya dan lebih menenangkan jiwa tuan sebagai seorang muslim maka itulah yang terbaik 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3648,"  Soalan

Assalamualaikum,

Saya kini berhutang bank dengan kaedah konvensional. Saya tak berapa faham konsep hutang konvensional dan syariah, membuatkan saya tersilap langkah berhutang dengan kaedah riba.

Soalan saya, memandangkan saya tiada simpanan yang cukup untuk selesaikan hutang riba ini secepat mungkin, adakah perlu/wajib saya mohon pinjaman syariah hanya untuk membayar terus hutang konvensional saya? Risau kematian datang awal sebelum saya dapat selesaikan dosa hutang yang nabi isytihar perang.

Terima kasih..","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Islam merupakan agama yang praktikal dalam setiap keadaan, bagi setiap masalah yang dihadapi pasti ada jalan penyelesaiannya dalam Islam. Perkara pertama yang perlu dilakukan adalah bertaubat atas kesilapan yang telah dilakukan, berusaha agar tidak mengulanginya lagi di masa hadapan di samping menyesal dan membenci perbuatan yang telah dilakukan. Seterusnya jika mampu untuk menyelesaikan lebih awal hutang konvensional tersebut dengan membuat pembiayaan syariah atau dengan apa kaedah lain yang bertepatan dengan syariah itulah yang sewajarnya. Melepaskan diri dari perkara yang dilarang menurut syarak adalah suatu tuntutan yang perlu disegerakan. Namun dalam keadaan tiada kemampuan maka teruskanlah bayaran seperti biasa sehingga selesai tanpa meredhai perbuatan tersebut. Cubalah berbincang dengan mereka yang pakar dalam bidang kewangan berkaitan perkara ini agar keputusan yang dibuat kelak tidak menjejaskan kehidupan seharian kelak. Kerana firman Allah SWT dalam surah al-Nahlu ayat 43:

فَاسْأَلُوا أَهْلَ الذِّكْرِ إِن كُنتُمْ لَا تَعْلَمُونَ

Maksudnya: Oleh itu bertanyalah kamu kepada orang-orang yang berpengetahuan jika kamu tidak mengetahui.

Amat penting untuk bertanya kepada mereka yang pakar dalam bidangnya sebelum membuat apa-apa keputusan. Semoga Allah memberi jalan keluar atas setiap kesulitan yang dihadapi.

والله أعلم بالصواب

Sekian, terima kasih.  "
https://emusykil.muftiselangor.gov.my/index.php/site/jawapan?id=3651,"  Soalan

Assalammualaikum.

Saya ada beberapa soalan, maaf jika panjang, saya cuba pendekkan.

Contoh ada jualan NFT untuk miliki 5 set gambar digital dalam satu pek. Gambar yang diberi adalah secara rawak. Set penuh mungkin ada dalam 100 gambar digital NFT. Adakah belian ini di anggap judi?
Berkaitan dengan soalan 1. Setiap belian pek itu, akan ada kemungkinan pembeli dapat menang satu gambar itu secara fizikal. Maknanya 5 gambar digital dan 1 gambar fizikal. Adakah ini judi juga?
Jika saya membeli barang dari seseorang yang dapat barang tersebut dari perjudian (bukan curi), apakah hukumnya?
Berkait soalan nombor 3.Jika haram, apakah solusi terbaik, kerana pada masa saya beli tu saya tak sedar apakah hukumnya. Dan barang di beli tu mahal dan sebenarnya nak digunakan untuk berniaga.
Saya tinggal di kawasan bersempadan negeri, perlukah saya tanya soalan ni kepada mufti negeri lagi satu juga?

Terima Kasih.","Jawapan  

وعليكم السلام ورحمة الله وبركاته

الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara umumnya, Islam adalah agama yang menggalakkan perniagaan jual beli dan mengharamkan riba. Sebagaimana firman Allah SWT dalam surah Surah al-Baqarah ayat 275:

وَأَحَلَّ اللَّهُ الْبَيْعَ وَحَرَّمَ الرِّبَا

Maksudnya:  Allah telah menghalalkan berjual-beli (berniaga) dan mengharamkan riba.

1. Jual beli melibatkan barang yang diterima secara rawak sebagaimana yang dinyatakan adalah tidak menyalahi syarak seandainya kesemua barang tersebut mempunyai kualiti serta nilai yang sama. Di samping itu, penjualan tersebut tidak mendatangkan perselisihan atau rasa tidak puas hati mana-mana pihak, penjual atau pembeli. Seandainya barang-barang tersebut mempunyai kualiti atau nilai yang berbeza-beza, atau ia boleh menyebabkan rasa tidak puas hati, maka penjualan tersebut adalah dilarang.

2. Adapun menerima barangan lain sebagai tambahan daripada sesuatu pembelian, ia dianggap sebagai hadiah dan ia diharuskan. Melainkan sekiranya membeli sesuatu barang dengan niat untuk mendapatkan hadiah lain yang lebih besar nilainya, maka di situ terdapat syubhah perjudian.

3. Membeli barangan atau hadiah yang diperolehi daripada sesuatu pembelian itu adalah diharuskan.

4. Pembelian barang tersebut tidak haram.

5. Tuan berhak untuk bertanya kepada mana-mana jabatan Mufti yang lain.

والله أعلم بالصواب"
https://emusykil.muftiselangor.gov.my/index.php/site/jawapan?id=3658,"  Soalan

Assalamualaikum, saya ada sedikit pertanyaan. Apakah hukum menggunakan percubaan premium akaun Youtube secara berterusan? Setiap kali percubaan percuma  selama satu bulan itu tamat, kita perlu membayarnya untuk meneruskan manfaat tersebut. Namun demikian, saya tidak membayar, sebaliknya akan membuat akaun baharu untuk  terus mendapat manfaat dari percubaan premium tersebut. Mohon soalan saya dapat dijawab dengan jelas","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga puan sihat sentiasa. Kami mengambil maklum terhadap persoalan yang telah dibangkitkan.

Hukum melanggan pelan percubaan premium Youtube adalah harus sekalipun menggunakan akaun yang lain berulang kali kerana puan hanya mendapatkan manfaat daripada langganan percubaan itu sahaja. Namun begitu, penggunaannya perlu dipastikan tidak melebihi kadar sepatutnya iaitu hanya dalam tempoh percubaan sahaja. Jika melebihi kadarnya maka puan mesti menjelaskan pembayaran seperti mana yang telah ditetapkan.

والله أعلم بالصواب"
https://emusykil.muftiselangor.gov.my/index.php/site/jawapan?id=3664,"  Soalan

Assalamualaikum.

Bagaimanakah pelaksanaan akad muamalat oleh golongan orang kelaian upaya(OKU)

*Buta Bisu atau kecacatan lain.

 ","Jawapan  

وعليكم السلام ورحمة الله وبركاته  

الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

OKU atau dikenali sebagai orang kelainan upaya diklasifikasikan kepada empat kategori iaitu kurang upaya penglihatan, kurang upaya pendengaran, kurang upaya anggota dan kurang upaya akal. Golongan ini tidak terkecuali dalam interaksi sosial atau muamalat dengan masyarakat dalam pelbagai kegiatan seperti hak dalam urusan jual beli, pinjaman, simpanan, pelaburan, gadaian, wasiat dan sebagainya.

Merujuk kepada soalan tuan, pelaksanaan mulamalat dalam kalangan golongan OKU khususnya golongan kurang upaya penglihatan perlu diambil kira maslahahnya apabila mereka menjalankan sesuatu akad jual beli. Hal ini kerana sesuatu kontrak yang dijalankan amat menitikberatkan keadilan bagi kedua-dua pihak serta menutup segala keburukan yang boleh berlaku kepada golongan OKU. Adalah menjadi salah satu keperluan di dalam berjual beli adalah melihat atau mengetahui barang yang hendak dibeli.  

Menurut pendapat mazhab Syafii dalam kitab al-Fiqh al-Manhaji di bawah penjelasan rukun akad jual beli bahawa tidak sah jualan orang buta kecuali melibatkan wakil orang lain terutamanya melibatkan penjualan jihalah fahisyah (ketidakjelasan yang berat), iaitu jual beli gharar yang boleh membawa kepada berlaku konflik antara dua pihak. Adapun bagi penjualan jihalah yasirah (ketidakjelasan yang ringan) adalah sah dan dibenarkan kerana tidak menyebabkan berlakunya konflik antara dua pihak. Orang yang mewakili si buta bagi urusan jual beli hendaklah menjelaskan kriteria jualan, jenis, sifat, warna dan sebagainya supaya tidak berlaku perkara yang tidak diingini dan penipuan terhadap orang buta.

Bagi orang kelainan upaya pendengaran atau bisu tapi boleh melihat, hukum berjual beli adalah sah selama dapat berkomunikasi dan isyaratnya boleh difahami. Begitu juga bagi orang yang pekak, jika dapat melihat dan isyaratnya boleh difahami, maka jual belinya adalah sah. 

والله أعلم بالصواب

 "
https://emusykil.muftiselangor.gov.my/index.php/site/jawapan?id=3666,"  Soalan

Assalamualaikum tuan..

Mohon pencerahan mengenai wakaf.

Sekira masjid ingin membuat wakaf tentang tanaman Sawit, adakah kos upah dibenarkan dalam pengiraan wakaf tersebut. 

contoh:

Tebang pokok (jentera berat), Anak sawit, upah meracun, baja, dan upah membaja dan menanam anak sawit","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Merujuk kepada soalan yang diajukan, tujuan kutipan wakaf boleh dibahagikan kepada dua iaitu;

1.  Wakaf Membeli Aset

Pembukaan Tabung atau Kutipan wakaf bertujuan untuk membeli tanah atau bangunan untuk dijadikan aset wakaf. Dalam keadaan ini, kos sampingan tidak boleh menggunakan kutipan wakaf dan mestilah menggunakan sumber lain seperti manfaat wakaf. Sebagai contoh, kutipan wakaf sebanyak RM1,000.000.00, maka jumlah tersebut kesemuanya perlu digunakan untuk kos pembelian tanah. Adapun kos guaman dan sebagainya hendaklah menggunakan sumber lain.

 2. Wakaf Pembangunan Tanah Wakaf

Pembukaan Tabung atau Kutipan wakaf bertujuan membangunkan tanah atau aset wakaf sedia ada seperti projek pembangunan ladang kelapa sawit, maka kutipan tersebut boleh digunakan untuk tujuan menebang pokok (menggunakan jentera berat), membeli anak sawit, upah menanam anak sawit, membeli baja, upah membaja dan sebagainya. 

Penggunaan dana wakaf hendaklah hanya berkaitan dengan pembangunan tanah wakaf dan dibuat secara berhemah tanpa sebarang pembaziran dan penyelewengan. 

والله أعلم بالصواب

 "
https://emusykil.muftiselangor.gov.my/index.php/site/jawapan?id=3667,"  Soalan

Assalamualaikum tuan..

Mohon pencerahan mengenai wakaf.

Sekira masjid ingin membuat wakaf tentang tanaman Sawit, adakah kos upah dibenarkan dalam pengiraan wakaf tersebut. 

contoh:

Tebang pokok (jentera berat), Anak sawit, upah meracun, baja, dan upah membaja dan menanam anak sawit","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Merujuk kepada soalan yang diajukan, tujuan kutipan wakaf boleh dibahagikan kepada dua iaitu;

1.  Wakaf Membeli Aset

Pembukaan Tabung atau Kutipan wakaf bertujuan untuk membeli tanah atau bangunan untuk dijadikan aset wakaf. Dalam keadaan ini, kos sampingan tidak boleh menggunakan kutipan wakaf dan mestilah menggunakan sumber lain seperti manfaat wakaf. Sebagai contoh, kutipan wakaf sebanyak RM1,000.000.00, maka jumlah tersebut kesemuanya perlu digunakan untuk kos pembelian tanah. Adapun kos guaman dan sebagainya hendaklah menggunakan sumber lain.

 2. Wakaf Pembangunan Tanah Wakaf

Pembukaan Tabung atau Kutipan wakaf bertujuan membangunkan tanah atau aset wakaf sedia ada seperti projek pembangunan ladang kelapa sawit, maka kutipan tersebut boleh digunakan untuk tujuan menebang pokok (menggunakan jentera berat), membeli anak sawit, upah menanam anak sawit, membeli baja, upah membaja dan sebagainya. 

Penggunaan dana wakaf hendaklah hanya berkaitan dengan pembangunan tanah wakaf dan dibuat secara berhemah tanpa sebarang pembaziran dan penyelewengan. 

والله أعلم بالصواب

 "
https://emusykil.muftiselangor.gov.my/index.php/site/jawapan?id=3684,"  Soalan

Assalamualikum ustaz,

Saya Ingin bertanya saya ada memohon line hp berbil lebih kurang 5 tahun lepas sebanyak rm87.00 apabila saya nk membayar syarikat tersebut dah ditamatkan tidak ujud lagi.

Adakah saya dikira berhutang ,Saya Mohon dapatkan perjelasan dari ustaz  macamana saya nk membayar hutang tersebut dan kemana hendak disalurkan.

Sekian terima Kasih.","Jawapan  

وعليكم السلام ورحمة الله وبركاته
الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Di dalam surah al-Maidah ayat 1, Allah SWT berfirman:

يَا أَيُّهَا الَّذِينَ آمَنُوا أَوْفُوا بِالْعُقُودِ ۚ

Maksudnya: Wahai orang-orang yang beriman, penuhi serta sempurnakanlah perjanjian-perjanjian.

Bersyukur kepada Allah SWT memberikan hidayah kepada tuan untuki melunaskan hutang yang dinyatakan. Jalan terbaik yang boleh dilakukan bagi melunaskan hutang tersebut adalah cuba sehabis baik mencari semula pembekal tersebut dan sekiranya syarikat tersebut sudah tidak wujud lagi, pihak tuan boleh membayar hutang tersebut kepada Baitulmal Majlis Agama Islam Negeri-negeri. Semoga usaha ini dapat menghindarkan diri dari dipersoalkan di akhirat kelak.

Daripada Suhaib RA bahawa Rasulullah SAW juga bersabda:

أيُّما رجلٍ يَدَّينُ دَينًا وهو مجمعٌ أن لا يوفِّيه إيَّاه لقي اللهَ سارِقًا

Maksudnya: Sesiapa sahaja yang berhutang lalu berniat untuk tidak mahu melunaskannya, maka dia akan bertemu Allah (pada hari Kiamat) sebagai seorang pencuri. (Riwayat Ibnu Majah)

والله أعلم بالصواب"
https://emusykil.muftiselangor.gov.my/index.php/site/jawapan?id=3685,"  Soalan

salam. apa hukumnya seorang pelajar bujang menggunakan duit geran khas prihatin daripada kerajaan yang pada asalnya bertujuan untuk menjadi modal perniagaan bagi membantu rakyat,tetapi pelajar tersebut menggunakan wang itu untuk keperluan kehidupan seperti membayar sewa rumah & mengisi petrol dan tidak membuat sebarang urusniaga menggunakan duit itu?

 

Dan apa sepatutnya pelajar tersebut lakukan dengan duit tersebut  jika tidak ada masa untuk melakukan urusniaga kerana sibuk dengan pelajaran?","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang dibangkitkan, ia sepatutnya tidak disalah gunakan kemudahan yang telah diberikan oleh pihak Kerajaan iaitu bagi membantu golongan belia memulakan perniagaan dan adalah perbuatan tidak amanah dengan apa yang telah ditetapkan atau disyaratkan oleh pihak Kerajaan.

Daripada Abu Hurairah RA bahawa Rasulullah SAW bersabda:

الْمُسْلِمُونَ عَلَى شُرُوطِهِمْ

Maksudnya: Orang Islam itu terikat dengan syarat-syaratnya (perjanjian yang dibuat). (Riwayat al-Baihaqi)

Dikhuatiri perbuatan tuan termasuk dalam firman Allah SWT dalam surah an-Nisa’ ayat 29:

یَـٰۤأَیُّهَا ٱلَّذِینَ ءَامَنُوا۟ لَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Wahai orang-orang yang beriman! Janganlah kamu saling memakan harta sesamamu dengan jalan yang batil. 

Seharusnya sebagai seorang muslim yang taat kepada ajaran agama Islam tidak sepatutnya perkara ini dilakukan, seolah juga boleh dikategorikan mengambil hak orang lain yang lebih berhak memerlukan dana ini. Walaupun tuan menggunakannya untuk kebaikan dan tidak membazir dengan membeli perkara yang sia-sia, perbuatan ini tetap salah.

Sekiranya tuan sudah berniat dan memohon geran ini sewajarnya ia digunakan untuk perkara yang ditetapkan. Sekiranya memang tuan sama ada dirancang mahupun tidak untuk mewujudkan perniagaan disebabkan sibuk belajar, tidak sepatutnya geran ini dimohon. Walhal Kerajaan juga ada menyediakan dana-dana khusus bagi membantu keperluan pelajar seperti tuan. Sekiranya dana itu tidak boleh dipulangkan, sewajarnya diserahkan kepada pihak Baitulmal Negeri.

والله أعلم بالصواب"
https://emusykil.muftiselangor.gov.my/index.php/site/jawapan?id=3689,"  Soalan

Assalammualaikum 

saya ingin bertanya tentang faraid. Saya telah dapat sijil faraid untuk duit simpanan asb arwah ibu saya.

kemudian baru saya tahu ada lagi wang tunai ibu saya yg belum difaraid. Bolehkah saya buat pembahagian wang tersebut kepada waris berpandukan sijil fraid yg sedia ada? Atau saya perlu mohon sijil faraid yg baru,

Harap dapat penjelasan dari pihak tuan. Terima kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Hasil semakan Jabatan ini dengan Bahagian Baitulmal Majlis Agama Islam Selangor berhubung perkara ini, anda boleh menggunakan sijil faraid yang telah dikeluarkan untuk membahagikan duit simpanan ASB arwah ibu sebagai panduan pembahagian wang tunai ibu yang belum difaraidkan. Untuk mendapatkan lebih kepastian anda boleh berhubung dengan Bahagian Baitulmal MAIS untuk mendapatkan nasihat berkaitan pengurusan harta pusaka.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=3694,"  Soalan

Salam ustaz,

Saya nak tanya. Apa perlu sy buat sekiranya telah terguna duit harta pusaka arwah ayah sebelum dibahagikan. Dan skrg sy tiada duit utk membayarnya semula. ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga tuan sihat sentiasa. Kami mengambil maklum terhadap persoalan yang telah dibangkitkan.

Pembahagian harta pusaka mengikut faraid ialah perbuatan yang sangat dituntut di dalam Islam. Hal ini adalah berdasarkan kepada hadis daripada Abdullah bin ‘Abbas RA bahawa Rasulullah SAW bersabda:

أَلْحِقُوا الفَرائِضَ بأَهْلِها، فَما بَقِيَ فَهو لأوْلَى رَجُلٍ ذَكَرٍ

Maksudnya: Hendaklah kamu berikan fardu-fardu (bahagian-bahagian) kepada ahli-ahlinya, apa yang berbaki maka untuk lelaki yang lebih utama. (Riwayat al-Bukhari)

Maka dalam permasalahan ini, tuan perlu mengenalpasti jumlah harta pusaka yang diterima secara tepat kerana ia melibatkan pembahagian harta yang berhak dimiliki oleh setiap pewaris.  Permasalahan menggunakan dahulu duit harta pusaka ini dikira sebagai berhutang terhadap pewaris-pewaris yang lain. Maka solusinya adalah tuan perlu membuat kiraan pembahagian faraid kepada setiap pewaris yang berhak berdasarkan jumlah harta yang diperoleh. Kemudian, lunaskan pembayaran (hutang) bahagian-bahagian mereka secara beransur-ansur mengikut kemampuan sehingga selesai. Nasihat kami, tuan perlu mendapatkan saranan dan panduan daripada perunding harta pusaka supaya proses pembahagian harta dapat diselesaikan dengan cara yang baik dan menepati syarak.

والله أعلم بالصواب"
https://emusykil.muftiselangor.gov.my/index.php/site/jawapan?id=3701,"  Soalan

 

Assalamualaikum Ustaz,

 

Saya Kamila. 

Kakak saya kerja di sebuah warehouse. Salah satu company yg gunakan service mereka adalah company yg melibatkan arak. Guna utk simpan brg sat, pastu depa ambik blk.

Kakak saya kerja sbg kerani. Dia antara kerani yg uruskan surat incoming & outgoing brg. 

 

Soalan:

1- Adakah kerja kakak saya tu halal @ haram?

2- Adakah tergolong dlm 10 golongan yg dilaknat Allah yg berkaitan arak? 

3- Kakak saya sara family kami. Adakah duit yg kami guna semua tu halal @ haram?

4- Sekiranya haram, adakah pakaian, makanan & semua benda yg dibeli dr duit gaji akak saya tu haram?

Saya check kat internet, saya jumpa jwpan ni kat link mufti. Ada pendpt kata haram, ada yg harus. 

 https://muftiwp.gov.my/artikel/al-kafi-li-al-fatawi/3950-al-kafi-1508-hukum-bekerja-di-syarikat-pengeposan-yang-melibatkan-penghantaran-arak

Mohon sgt supaya Ustaz bg jwpan utk soalan2 saya. 

Terima kasih

 

 

 

 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Arak merupakan perkara yang haram. Firman Allah SWT dalam surah al-Maidah ayat 90:

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan syaitan. Oleh itu hendaklah kamu menjauhinya supaya kamu berjaya.

Dalam hadis yang diriwayatkan oleh Anas bin Malik RA, Nabi Muhammad SAW bersabda:

لَعَنَ رَسُولُ اللَّهِ صَلَّى اللَّهُ عَلَيْهِ وَسَلَّمَ فِي الخَمْرِ عَشَرَةً: عَاصِرَهَا، وَمُعْتَصِرَهَا، وَشَارِبَهَا، وَحَامِلَهَا، وَالمَحْمُولَةُ إِلَيْهِ، وَسَاقِيَهَا، وَبَائِعَهَا، وَآكِلَ ثَمَنِهَا، وَالمُشْتَرِي لَهَا، وَالمُشْتَرَاةُ لَهُ

Maksudnya: Rasulullah SAW melaknat dalam isu arak ini 10 golongan: Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya. (Riwayat at-Tirmizi) 

Para ulama berpendapat bahawa pekerjaan yang melibatkan dengan arak adalah diharamkan seperti pemprosesan dan penjualan arak.

Oleh itu, merujuk kepada persoalan yang diutarakan:

1- Hukum bekerja sebagai kerani di sebuah gudang simpanan barang adalah diharuskan walaupun terdapat syarikat yang menggunakan perkhidmatan syarikat gudang tersebut untuk menyimpan arak. Ini adalah kerana kakak puan hanya ditugaskan untuk memastikan apakah barang yang masuk serta keluar daripada gudang dan tidak terlibat secara langsung di dalam menjual, mengangkat atau menyimpan arak tersebut.

2. Kakak puan tidak tergolong di dalam 10 golongan yang dilaknat oleh Allah swt seperti di dalam hadis di atas.

3. Pendapatan yang diperolehi oleh kakak puan adalah halal. Walau bagaimanapun, kakak puan disarankan untuk melakukan penyucian pendapatan, seandainya dirasakan perlu, dengan mengeluarkan sedikit daripada pendapatan beliau berdasarkan kepada kadar upah tempoh dia bekerja bagi menguruskan keluar masuk arak yang disimpan. 

4. Pakaian, makanan dan semua barang yang dibeli dari pendapatan kakak adalah halal. 

الله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3707,"  Soalan

Assalamualaikum ss, saya ingin dapat penjelasan kes berikut mengenai sewa tanah.satu syarikat nak sewa tanah saya 8k sebulan. pehak yang mengurus sewaan telah meawarkan khidmat utk mengurus semua urusan sewaan bagi pehak tuan tanah. pehak yang mengurus minta izin tanpa paksaan, dpd tuan tanah utk ""markup"" harga sewaan kpd 10k. tuan tanah dbayar 8k dan yg mengurus  2k. soalannya bolehkah sewaan ini sya teruskan.mohon panjelasan dari perspektif muamalat islam.  harap dapat jawapan kadar segera.tkasih mohon maaf.","Jawapan  

وعليكم السلام ورحمة الله وبركاته  
الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Bayaran upah atau wang merupakan salah satu rukun dan syarat sah berkaitan upah mengupah. Ia berbentuk wang atau manfaat yang diterima daripada pemilik asal kepada pengurus sewa sebagai membayar tenaga yang digunakan untuk mengurus sesuatu perkara. Jumlah wang atau upah tersebut mestilah diketahui dan dipersetujui oleh kedua-dua pihak melibatkan pemilik asal dan pengurus sewaan. 

Berdasarkan soalan tuan mengenai bayaran sewaan yang dinaikkan kepada 10k sebagai upah bayaran sebanyak 2k kepada pengurus sewaan adalah harus jika pihak tuan tanah dan pengurus sewa bersetuju dengan kadar tersebut. Hal ini berdasarkan hadis Nabi SAW bahawa:

‌وَالْمُسْلِمُونَ ‌عَلَى ‌شُرُوطِهِمْ

Maksudnya: Urusan manusia itu adalah terikat dengan syarat-syarat yang dipersetujui mereka.

Menurut kitab Tuhfat al-Ahwazi syarat yang dimaksudkan adalah penetapan kadar tersebut dipersetujui oleh kedua-dua pihak supaya tidak berlaku pergaduhan atau pertikaian daripada mana-mana pihak yang terlibat. Jadi, sewaan yang dilakukan boleh diteruskan atas sebab persetujuan kadar bayaran tersebut oleh kedua-dua pihak yang terlibat.   

Walau bagaimanapun, perkara di atas hanya diharuskan seandainya pengurus sewaan merupakan pihak ketiiga dan tidak mempunyai apa-apa kepentingan di dalam syarikat yang hendak menyewa tanah berkenaan. Namun, sekiranya pihak pengurus sewaan mempunyai kepentingan di dalam syarikat yang ingin menyewa tanah tersebut, maka perkara ini dilihat terdapat isu integriti.

والله أعلم بالصواب"
https://emusykil.muftiselangor.gov.my/index.php/site/jawapan?id=3724,"  Soalan

Assalamualaikum wbt..,

Saya ingin bertanya mengenai isu jika kita hendak membeli kereta dengan membuat pinjaman loan di bank adakah itu termasuk dalam kategori riba? Hal ini kerana sebagai rakyat yang bertaraf b40 memang tidak mampu untuk membeli kereta secara cash. Jadi adakah loan di bank konvensional dan bank islamik sama sahaja? Dua dua akan menjuruskan ke arah riba? Dan macam mana konsep riba dalam urusan jual beli kereta/ rumah? 
Saya dalam dilema dan buntu..harap pihak mufti ada jawapan untuk ini. 
Terima kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

riba merupakan larangan dari Allah SWT secara umum kepada semua orang Islam, tidak khusus untuk golongan-golongan tertentu baik orang miskin mahupun yang kaya, firman Allah SWT dalam surah al-Baqarah ayat 275:

وَأَحَلَّ اللَّـهُ الْبَيْعَ وَحَرَّمَ الرِّبَا

Maksudnya: Allah telah menghalalkan berjual-beli (berniaga) dan mengharamkan riba.

Menjawab soalan yang diajukan:

1. Sama ada pinjaman itu mempunyai riba atau tidak bergantung kepada akad yang digunakan serta syarat yang dikenakan..

2. Terdapat perbezaan yang jelas antara perbankan konvensional yang berasaskan kontrak pinjaman yang melibatkan riba dan juga perbankan Islam yang berasaskan kontrak jual beli yang melibatkan keuntungan. Walaupun kelihatan sama namun terdapat perbezaan antara kedua-dua kontrak yang ditandatangani sehingga ia boleh memberi kesan halal dan haram.

Sebagai ilustrasi mudah:

Kontrak konvensional menggunakan akad pinjaman yang mewajibkan bayaran pulangan melebihi jumlah pinjaman. Apa-apa bayaran tambahan atau manfaat yang dijanjikan atau disyaratkan, maka ia adalah riba. Sebagaimana kaedah Fiqah di dalam muamalat:

كُلُّ قَرْضٍ جَرَّ مَنْفَعَةً، فَهُوَ رِبًا

Maksudnya: Setiap pinjaman/ hutang yang mendatangkan manfaat/ keuntungan adalah riba.

Contoh: Pihak bank memberi pinjaman kepada pelanggan RM100 ribu untuk harga sebuah kereta. Pihak bank mensyaratkan bahawa pelanggan perlu memulangkan sebanyak RM120 ribu kepada pihak bank. Lebihan RM20 ribu itu adalah riba.

Bagi perbankan Islam mereka menawarkan pembiayaan secara jual beli. Iaitu pihak bank akan membeli kereta tersebut dengan harga RM100 ribu dan menjualnya kepada pelanggan dengan harga RM120 ribu. Lebihan RM20 ribu itu adalah keuntungan daripada jual beli tersebut yang diharuskan di dalam Islam. Sebagaimana firman Allah SWT di dalam surah al-Nisa' ayat 29:

يَاأَيُّهَا الَّذِينَ آمَنُوا لَا تَأْكُلُوا أَمْوَالَكُمْ بَيْنَكُمْ بِالْبَاطِلِ إِلَّا أَنْ تَكُونَ تِجَارَةً عَنْ تَرَاضٍ مِنْكُمْ

Maksudnya: Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan (jual beli) yang dilakukan secara suka sama suka di antara kamu.

3. Adapun membayar semula pembiayaan melalui perbankan Islam secara ansuran atau bulanan, itu tidak menjadikan pembiayaan tersebut menjadi riba.  

والله أعلم بالصواب

Sekian, terima kasih.       "
https://emusykil.muftiselangor.gov.my/index.php/site/jawapan?id=3725,"  Soalan

asalamualaikum..sy hasan ..sy seorang trader  emas yg menguna Platform metatrader 4 untuk melakukan transaksi ..soalan sy apakah hukum jual beli emas atau lebih di kenali sbgai xauusd di dlm platform metatrader4 .

terima kasih ","Jawapan  

وعليكم السلام ورحمة الله وبركاته
الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Jual beli emas hendaklah dipastikan cukup syarat-syaratnya agar tidak terlibat dengan riba iaitu jual beli yang sama banyak (timbangan atau sukatan) serta tangan ke tangan (secara tunai dan saling menerima dalam satu majlis atau lani (on the spot)). 

Mengenai isu jual beli emas melalui platform tersebut, perkara tersebut perlu diperhalusi secara mendalam dari sudut operasinya. Secara umum yang boleh kami berikan, sekiranya syarikat tersebut diperakui patuh syariah oleh agensi berautoriti, maka boleh untuk terlibat dengannya. Adapun sekiranya syarikat tersebut tidak diperakui patuh syariah, maka hendaklah dielakkan kerana bimbang terlibat dengan dosa riba. 

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=3735,"  Soalan

Saya ingin bertanya tentang jual beli akaun game genshin impact halal atau tidak?  Kalau haram. Boleh tak saya ambil duit modal yang saya guna untuk beli akaun tu dan barang dalam akaun tu dulu melalui jual semula akaun tu. Untung selebihnya saya guna untuk orang awam. Boleh tak ustaz? Mohon pencerahan","Jawapan  

السلام عليكم ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan:

Secara umumnya hukum asal dalam permainan dalam talian adalah harus selagimana tiada unsur-unsur yang bertentangan dengan syarak sebagaimana qawaid fiqh menyebutkan iaitu:

الأصل في الأشياء الإباحة

Maksudnya: (Hukum) Asal pada sesuatu perkara adalah harus.

Asas mudah dalam jual beli adalah seperti berikut, jika apa yang dibeli adalah sesuatu yang halal dan harus maka begitulah juga hukum menjualnya, namun jika yang dibeli itu sesuatu yang haram maka haram juga menjualkannya. Anda perlu pastikan adakah terdapat elemen-elemen yang diharamkan dalam permainan tersebut seperti berjudi contohnya membayar untuk menikam kotak misteri yang tidak diketahui isinya. 

Oleh itu, jika tedapat unsur yang diharamkan maka hasil pendapatan di dalam akaun tersebut sudah bercampur-campur antara yang halal dan syubhah maka sebaiknya akaun tersebut tidak dijual kepada orang lain kerana statusnya yang tidak dapat dipastikan dan dibimbangi jika ianya haram maka haram juga untuk menjualnya.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=3742,"  Soalan

Assalamualaikum ustaz,

 

Pakcik saya berhutang dengan ibu saya sebanyak rm15,000 kerana dia ingin membeli rumah ibu saya ketika itu atas dasar kasih sayang ingin membantu pakcik yang tiada rumah (tiada agreement, hanya cakap mulut di hadapan arwah tok saya).

 

Setelah beberapa tahun meminta, kami tetap tak dapat wang tersebut. Malah, pakcik saya siap renovate rumah tersebut guna KWSP. Sekarang ibu sudah tua, dan market value rumah tersebut sudah memcecah lebih rm300,000. Bolehkah kami jual rumah tersebut? Kerana nak guna wang tersebut utk ibu saya naik haji dan belanja hari tua beliau? Kami dah tak boleh beri masa lagi pada pakcik kerana dah berpuluh tahun beri muka. 

 

Harap ustaz dapat balas pertanyaan saya (melalui email/call/video youtube), sebab saya tak mahu hubungan sesama keluarga kami rosak dan ibu berkecil hati sampai hayatnya jika masalah ini tak selesai.","Jawapan  

وعليكم السلام ورحمة الله وبركاته

الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan tuan; secara asasnya hutang merupakan perkara yang wajib dibayar dan ia merupakan kewajipan sesama manusia. Berdasarkan  hadis daripada Abu Hurairah RA, Nabi SAW bersabda:

نَفْسُ المُؤْمِنِ مُعَلَّقَةٌ بِدَيْنِهِ حَتَّى يُقْضَى عَنْهُ

Maksudnya: Jiwa seorang mukmin tergantung dengan hutangnya sehingga dilunaskan hutang baginya.(Riwayat al-Tirmizi).

Terdapat riwayat lain, Rasulullah SAW enggan mensolatkan jenazah seorang sahabat yang berhutang sehingga ada sahabat lain yang memberi jaminan untuk melunaskan hutang jenazah tersebut.Daripada Salamah bin Akwa' RA, katanya:

 Pada suatu ketika, kami duduk dekat Nabi SAW. Tiba-tiba datang orang membawa jenazah. Kata mereka, ""Sudilah anda solatkan jenazah ini."" Tanya beliau, ""Adakah dia mempunyai hutang?"" Jawab mereka, ""Tidak!"" Tanya Nabi, ""Adakah dia meninggalkan warisan?"" Jawab mereka,""Tidak!"" Lalu beliau solatkan jenazah itu. Kemudian datang pula orang membawa jenazah yang lain. Kata mereka, ""Ya, Rasulullah! Sudilah anda solatkan jenazah ini."" Tanya Nabi, ""Adakah dia mempunyai hutang?"" Dijawab oleh mereka, ""Ya, ada!"" Tanya beliau, ""Adakah dia meninggalkan sesuatu warisan""?"" Jawab mereka, ""Ada, tiga dinar!"" Lalu beliau solatkan jenazah itu. Kemudian dibawa orang pula kepada beliau jenazah yang ketiga. Kata mereka, ""Sudilah anda solatkan jenazah ini."" Tanya Nabi, ""Adakah ia meninggalkan sesuatu (warisan)?"" Jawab mereka, ""Tidak!"" Tanya Nabi saw., ""Adakah dia mempunyai hutang?"" Jawab mereka, ""Ada, tiga dinar!"" Sabda Nabi saw., ""Solatkanlah teman mu itu!"" Kata Abu Qatadah, ""Solatkanlah, ya, Rasulullah! Biarlah saya yang menanggung hutangnya. Maka Rasulullah solat untuk jenazah itu.(Riwayat al-Bukhari)

Selain itu, riwayat daripada Anas bin Malik RA berkata:

 Kami pernah bersama Rasulullah SAW, lalu baginda mendatangi seseorang yang sedang disolatkan. Baginda pun bertanya, ""Apakah sahabat kalian ada memiliki hutang?"" Mereka menjawab, ""Ya."" Lalu baginda bersabda: ""Lalu apa manfaatnya bagi kalian jika aku mensolatkan orang yang rohnya pun tidak naik ke langit? Jika ada orang yang menjamin hutangnya, aku akan mengerjakan solat untuknya kerana sesungguhnya solatku akan bermanfaat baginya.(Riwayat al-Tabarani)

Allah SWT juga memberi amaran akan membinasakan seseorang yang berhutang dengan niat tidak mahu membayar. Daripada Abu Hurairah RA, sabda Nabi SAW

«مَنْ أَخَذَ أَمْوَالَ النَّاسِ يُرِيدُ أَدَاءَهَا أَدَّى اللَّهُ عَنْهُ، وَمَنْ أَخَذَ يُرِيدُ إِتْلاَفَهَا أَتْلَفَهُ اللَّهُ»

Maksudnya: Barangsiapa yang mengambil harta manusia (berhutang) dengan niat untuk membayarnya semula, maka Allah SWT akan menunaikannya untuknya. Barangsiapa yang mengambil harta manusia (berhutang) dengan niat untuk menghabiskannya tanpa membayar balik, maka Allah SWT akan membinasakan dirinya.(Riwayat al-Bukhari)

Rasulullah SAW juga menjelaskan bahawa seseorang yang mampu membayar hutang tapi sengaja melewatkannya adalah zalim. Daripada Abu Hurairah RA, Nabi SAW bersabda:

مَطْلُ الغَنِيِّ ظُلْمٌ

Maksudnya: Menangguh pembayaran (hutang) bagi orang yang mampu adalah kezaliman.(Riwayat al-Bukhari).

Oleh itu, dalam hal ini pemiutang atau orang yang memberi hutang berhak untuk menuntut hutang yang merupakan haknya. Namun begitu, Rasulullah SAW menganjurkan kita untuk menuntut hutang dengan ihsan. Daripada Jabir RA bahawa Rasulullah SAW bersabda:

رَحِمَ اللهُ عَبْدًا ‌سَمْحًا إِذَا بَاعَ، ‌سَمْحًا إِذَا اشْتَرَى، ‌سَمْحًا إِذَا قَضَى

Maksudnya: Semoga Allah merahmati seseorang yang memudahkan ketika menjual, ketika membeli dan ketika meminta haknya.(Riwayat Bukhari)

Seseorang pemiutang hanya boleh menuntut jumlah yang dipinjamkan sahaja. Sekiranya pemberi hutang menetapkan syarat atau meminta lebih bayaran daripada orang yang meminjam tersebut maka perbuatan ini merupakan riba al-fadhl yang amat ditegah di dalam Islam:

يَا أَيُّهَا الَّذِينَ آمَنُوا اتَّقُوا اللَّهَ وَذَرُوا مَا بَقِيَ مِنَ الرِّبَا إِن كُنتُم مُّؤْمِنِينَ

Maksudnya: Wahai orang-orang yang beriman! Bertaqwalah kamu kepada Allah dan tinggalkanlah (jangan menuntut lagi) saki baki riba (yang masih ada pada orang yang berhutang) itu, jika benar kamu orang- orang yang beriman.

Selain itu, perlu diambil perhatian jika sesuatu itu menjadi hak dan milik orang lain, maka tidak boleh sewenang-wenangnya dijual tanpa pemilikan, penguasaan atau diwakilkan oleh pemiliknya. Hal ini kerana kaedah fiqah menyebutkan bahawa:

لَا يَجُوزُ لأحَدٍ أَن يَتَصَرَّفَ فِي مِلْكِ غَيْرِهِ بِلَا إِذْنِهِ

Maksudnya: Tidak boleh untuk seseorang melakukan jual beli ke atas barang milik orang lain tanpa izin tuannya.

Maka, dalam menyelesaikan permasalahan hutang ni pihak keluarga hendaklah berbincang sebaik-baiknya dan mengambil pendekatan yang harmoni supaya hubungan kekeluargaan tetap terpelihara. Jika masih tidak dapat menyelesaikannya dengan cara berbincang, pihak penuntut hutang boleh menuntutnya dengan jalan perundangan.

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب"
https://emusykil.muftiselangor.gov.my/index.php/site/jawapan?id=3744,"  Soalan

Salam.  

Saya nak bertanya hukum tentang penggunaan duit yg Haram untuk dibuat modal perniagaan yg halal adakah duit Dari hasil perniagaan yg halal tersebut turut menjadi Haram 

Contoh saya ada bermain forex 

Kemudia hasil duit tersebut saya menjalankan perniagaan kedai emas. Adakah hasil saya berniaga emas ini turut haram.t.kasih

 

 

 

 

 

 

 

 ","Jawapan  

وعليكم السلام ورحمة الله وبركاته  
الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Hukum penggunaan duit yang diyakini haram adalah haram digunakan untuk membuat modal perniagaan lain. Sebaiknya hendaklah menggunakan sumber yang diyakini halal agar perniagaan seterusnya mendapat keberkatan dan tidak merasa ragu untuk menggunakannya. Perniagaan emas yang dilakukan kemudian adalah merupakan perniagaan yang baik, sewajarnya menggunakan sumber yang halal sebagai modal perniagaan.

Sebagai contoh tuan bermain forex, hasil yang diperolehi daripada bermain forex telah ditetapkan oleh Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012, memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara. Selaras dengan itu, umat Islam adalah dilarang daripada melibatkan diri dalam perdagangan mata wang seumpama ini. Oleh itu ia termasuk harta yang tidak patuh syariah yang tidak boleh digunakan untuk menjalankan perniagaan lain. Untuk melakukan perkara yang baik mesti dimulakan dengan perkara kebaikan juga agar memperoleh keberkatan rezeki.

والله أعلم بالصواب"
https://emusykil.muftiselangor.gov.my/index.php/site/jawapan?id=3756,"  Soalan

Saya membayar untuk menyertai satu program Raisefund bagi menubuhkan kedai grocer patuh syariah dan saya telah memperkenalkan program ini kepada rakan-rakan saya supaya lebih banyak cawangan dapat di buka dan jenama lebih kukuh. Akhirnya kami di dapati telah di tipu dan saya ingin tahu, adakah saya perlu membayar gantirugi kepada rakan-rakan saya sedangkan saya juga telah di tipu. Mohon penjelasan.","Jawapan  

وعليكم السلام ورحمة الله وبركاته

Allah SWT telah berfirman dalam surah an-Nisa’ ayat 29:

یَـٰۤأَیُّهَا ٱلَّذِینَ ءَامَنُوا۟ لَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Wahai orang-orang yang beriman! Janganlah kamu saling memakan harta sesamamu dengan jalan yang batil. 

Sememangnya program-program raisefund yang wujud sekarang berisiko tinggi dalam pelaburan disebabkan pelbagai isu yang membelengu. Sebagaimana soalan tuan, peranan tuan hanyalah sebagai mempromosikan sahaja kepada rakan-rakan berkaitan program tersebut. Natijahnya tuan dan rakan-rakan telah tertipu. Dalam pelaburan sememangnya akan menjanjikan keuntungan serta risiko kerugian dan sekiranya ini telah dimaktubkan dalam perjanjian, maka ia perlu dibayar sebagaimana ketatapan. Namun tanggungjawab membayar keuntungan mahupun ganti rugi itu adalah syarikat itu dan bukannya tuan.

Dan dalam Surah al-Maidah ayat 1, Allah SWT berfirman:

يَا أَيُّهَا الَّذِينَ آمَنُوا أَوْفُوا بِالْعُقُودِ ۚ

Maksudnya: Wahai orang-orang yang beriman, penuhi serta sempurnakanlah perjanjian-perjanjian.

والله أعلم بالصواب"
https://emusykil.muftiselangor.gov.my/index.php/site/jawapan?id=3757,"  Soalan

Assalamualaikum....ayah saya meninggal dunia n mak saya telah bercerai ngn arwah dh bertahun2... N arwah ayah kahwin dua lagi slpas bercerai n meninggalkan anak dari mak saya 9.. dari isteri no satu 6..n isteri no 2..dua orang anak....n ayah saya tinggal bnyak harta...adakah saya n adik beradik saya berhak menerima harta pusaka arwah ayah saya .. walaupun arwah ayah n mak dh lama bercerai","Jawapan  

وعليكم السلام ورحمة الله وبركاته     
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Penceraian hanya memutuskan hubungan di antara suami dan isteri, tetapi tidak memutuskan hubungan pertalian darah antara anak dan ibubapanya. Merujuk kepada soalan tuan, tuan dan adik beradik berhak mendapat harta pusaka arwah ayah. Ini kerana, tuan dan adik beradik adalah ahli-ahli waris yang layak menerima harta pusaka sebagaimana firman Allah SWT di dalam Surah al-Nisa’ ayat 11:

 يُوصِيكُمُ اللَّهُ فِي أَوْلَادِكُمْ ۖ لِلذَّكَرِ مِثْلُ حَظِّ الْأُنْثَيَيْنِ ۚ فَإِنْ كُنَّ نِسَاءً فَوْقَ اثْنَتَيْنِ فَلَهُنَّ ثُلُثَا مَا تَرَكَ ۖ وَإِنْ كَانَتْ وَاحِدَةً فَلَهَا النِّصْفُ 

Maksudnya: Allah perintahkan kamu (mengenai pembahagian harta pusaka) untuk anak-anak kamu, iaitu bahagian seorang anak lelaki menyamai bahagian dua orang anak perempuan. Tetapi jika anak-anak perempuan itu lebih dari dua, maka bahagian mereka ialah dua pertiga  dari harta yang ditinggalkan  oleh si mati. Dan jika anak perempuan itu seorang sahaja, maka bahagiannya ialah seperdua (separuh) harta itu.

Kesimpulannya, anak si mati akan mendapat harta pusaka ayahnya walaupun telah bercerai dengan ibunya kerana hubungan pertalian darah atau nasab keturunan tidak akan terputus walau apapun yang berlaku.  

والله أعلم بالصواب"
https://emusykil.muftiselangor.gov.my/index.php/site/jawapan?id=3759,"  Soalan

Assalamualaikum Encik/Cik/Tuan/Puan/Dato/Datin,

saya ada pertanyaan berkaitan penghantar makanan (grab),

 

Saya ada menghantar makanan ke cust berjumlah RM20 dari kedai halal tomyam , tetapi cust tersebut tidak dapat dihubungi, dan kemudian saya telah hubungi pihak grab, dan pihak grab telah refund RM20 kepada saya dan grab minta untuk melupuskan makanan berkenaan,

 

Persoalan,

 

1) Apa Hukumnya, jika saya makan makanan yang diarahkan untuk dilupuskan? atas sebab membazir. sedangkan saya telah pun dapat duit refund

 

2) Jika makanan berkenaan jatuh hukum haram, bolehkah saya sedekah kepada orang miskin,? atas sebab membazir","Jawapan  

وعليكم السلام ورحمة الله وبركاته
الحمدلله رب العلمين والصلاة والسلام علي أشرف الأنبياء المرسلين وعلي أله وصحبه أجمعين أما بعد

Allah SWT telah berfirman dalam surah an-Nisa’ ayat 29:

یَـٰۤأَیُّهَا ٱلَّذِینَ ءَامَنُوا۟ لَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Wahai orang-orang yang beriman! Janganlah kamu saling memakan harta sesamamu dengan jalan yang batil. 

1. Harus untuk dimakan bagi mengelakkan pembaziran makanan tersebut. Tujuan melupuskan makanan tersebut kerana dikhuatiri telah tercemar atau apa-apa tuntutan lain. Sekiranya tuan dapat memastikan makanan itu masih bersih, tidak tercemar dan selamat dimakan, maka diharuskan.

2. Makanan tersebut tidak haram bagi tuan untuk memakannya. Sekiranya makanan itu tidak diperlukan, boleh disedekahkan kepada yang memerlukan.

Allah SWT berfirman dalam surah al-Isra ayat 27:

إِنَّ ٱلۡمُبَذِّرِینَ كَانُوۤا۟ إِخۡوَ ٰ⁠نَ ٱلشَّیَـٰطِینِۖ

Maksudnya: Sesungguhnya orang yang membazir itu adalah saudara syaitan dan syaitan itu adalah sangat ingkar kepada Tuhannya

والله أعلم بالصواب"
https://emusykil.muftiselangor.gov.my/index.php/site/jawapan?id=3761,"  Soalan

Assalamualaikum, saya ingin bertanya... Apakah hukum hasil komisyen yang diperoleh oleh ejen hartanah sekiranya client atau pembeli rumah yg ejen hartanah ini uruskan menggunakan pinjaman bank konvensional yang menggunakan sistem riba? Kerana terdapat hadis nabi yang mengatakan nabi melaknat orang yg memakan riba, orang yg memberi riba, saksinya dan penulisnya... Adakah dalam situasi ini ejen hartanah tergolong dlm golongan penulis itu? seperti yang dinyatakan dalam hadis nabi tersebut...","Jawapan  

وعليكم السلام ورحمة الله وبركاته     
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Merujuk kepada situasi yang diberikan, pembeli rumah yang memilih pinjaman konvensional terlibat dalam perbuatan riba yang diharamkan menurut Hukum Syarak. Ejen hartanah juga berdosa dan haram memakan hasil tersebut jika beliau terlibat secara langsung dalam urusan pinjaman konvensional tersebut seperti menjadi menulis dokumen atau apa-apa urusan yang berkaitan.

Adapun sekiranya beliau hanya menulis dokumen berkaitan jual beli rumah yang turut dinyatakan di dalamnya jenis pinjaman yang dibuat misalnya dan tidak terlibat sama sekali dalam urusan pinjaman tersebut, maka beliau tidak menanggung ada-apa dosa dan kesalahan dan hasil yang diperolehi olehnya adalah halal.

Firman Allah SWT dalam Surah al-An’am ayat 164:

وَلَا تَكْسِبُ كُلُّ نَفْسٍ إِلَّا عَلَيْهَا

Maksudnya: Dan tiadalah (kejahatan) yang diusahakan oleh setiap orang itu melainkan orang itu sahaja yang akan menanggung dosanya.

Ayat di atas menjelaskan bahawa dosa hanya ditanggung oleh si pelaku dan tidak ditanggung oleh mana-mana pihak lain yang berurusan dengannya selepas itu.

Oleh itu, dapat dijelaskan bahawa ejen hartanah tersebut tidak termasuk dalam golongan yang dilaknat Rasulullah SAW kerana tidak terlibat secara langsung dalam transaksi mendapatkan hasil pinjaman riba daripada pinjaman konvensional.

والله أعلم بالصواب"
https://emusykil.muftiselangor.gov.my/index.php/site/jawapan?id=3764,"  Soalan

Assalamualaikum.

Soalan saya:

Apakah hukum, blik yang diwakafkan untuk perpustakaan, setelah beberapa tahun buku2 dipindahkan dan bilik itu dijadikan  bilik tidur.

Wassalam.","Jawapan  

وعليكم السلام ورحمة الله و بركاته 

الحمد لله رب العالمين والصلاة والسلام على

أشرف الأنبياء والمرسلين وعلى آله وأصحابه الأجمعين أما بعد

Untuk makluman, wakaf merupakan sesuatu yang diberikan untuk kegunaan orang ramai atau sesuatu yang diuntukkan bagi keperluan yang berkaitan dengan agama Islam.

Merujuk kepada soalan yang diajukan, adalah dibolehkan sekiranya bilik tersebut ditukar menjadi bilik tidur atau lain-lain selagimana ia boleh memberi manfaat kepada umum. Berdasarkan maklumat tambahan yang diperolehi, yang dimaksudkan dengan mewakafkan bilik sebagai perpustakaan adalah bilik yang terdapat di dalam bangunan masjid. Sehubungan itu, pihak pengurusan masjid berhak untuk membuat pengubahsuaian penggunaan bilik-bilik yang ada berdasarkan kepada keadaan dan keperluan semasa.

والله أعلم بالصواب"
https://emusykil.muftiselangor.gov.my/index.php/site/jawapan?id=3773,"  Soalan

السلام عليكم ورحمة الله وبركاته

Saya bekerja sebagai seorang pembantu akaun di salah sebuah syarikat pemasaran. Syarikat ini menjalankan aktiviti perniagaan dengan mengelola pameran dan roadshow pelbagai jenama dari pelbagai industri seperti kereta dan baverages untuk mendapatkan keuntungan. Kemusykilan yang saya hadapi adalah:

1. Apakah haram hasil rezeki saya apabila syarikat tersebut membuat kerja pemasaran untuk syarikat yang mengeluarkan arak? 

2. Boleh ke kalau saya membayar zakat terhadap gaji bulanan saya untuk tujuan pembersihan harta? Berapa banyak yang perlu saya zakatkan dari hasil gaji saya tersebut?

3. Perlukah saya menukar pekerjaan?

Mohon penjelasan. Sekian terima kasih.

 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada garis panduan yang dikeluarkan oleh Suruhanjaya Sekuriti Malaysia yang meletakkan 5% hasil tidak patuh Syariah daripada pendapatan keseluruhan syarikat selama setahun sebagai kayu ukur sama ada sesebuah syarikat itu berstatus patuh syariah atau tidak, seandainya hasil daripada aktiviti pemasaran arak syarikat tersebut tidak melebihi 5% daripada pendapatan tahunan syarikat, maka syarikat tersebut masih dianggap sebagai syarikat yang patuh Syariah. 

Oleh itu, saudari boleh terus bekerja di syarikat tersebut. Namun, saudari perlu membersihkan hasil pendapatan yang saudari perolehi berdasarkan peratusan hasil daripada aktiviti pemasaran arak pada bulan itu dengan memberikannya kepada Baitulmal atau kemaslahatan umum..

Walau bagaimanapun, seandainya hasil daripada aktiviti pemasaran arak syarikat tersebut melebihi 5% daripada pendapatan tahunan syarikat, maka syarikat tersebut dianggap sebagai syarikat yang tidak patuh Syariah. Berusahalah untuk mencari pekerjaan lain. Namun sementara mencari pekerjaan lain, sucikanlah pendapatan yang diperolehi berdasarkan peratus hasil daripada aktiviti tidak patuh syariah itu.

Saudari boleh membayar zakat pendapatan terhadap pendapatan bersih selepas disucikan sekiranya memenuhi syarat.

Sila rujuk: https://www.sc.com.my/development/icm/shariah-compliant-securities/shariah-compliant-securities-screening-methodology

والله أعلم بالصواب"
https://emusykil.muftiselangor.gov.my/index.php/site/jawapan?id=3799,"  Soalan

Assalamualaikum WBT,

Ibu saya sudah meninggal dunia dan ada mewarisi harta pusaka bernilai rm25,000.00 setelah dijual. Saya bertiga beradik. Saya kakak sulung, ada seorang adik lelaki dan seorang adik perempuan. Adik lelaki saya masih hidup. Adik perempuan saya sudah meninggal dunia terlebih dahulu daripada ibu saya dan adik perempuan saya ini meninggalkan seorang anak lelaki yang sudah dewasa.

Pertanyaan saya adalah apakah anak lelaki kepada adik perempuan saya ini boleh mendapat hak daripada hasil penjualan harta arwah ibu saya yang bernilai rm25,000.

Adik lelaki saya bersetuju untuk membahagi rm25,000 sama rata dengan saya. Apakah cucu lelaki arwah ibu saya dari adik perempuan saya ada juga hak ke atas rm25,000 tersebut. Kalau ya, berapa rm yang patut dia dapat?

Harap mendapat penjelasan dari pihak tuan.

Terima kasih.

 

 

 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, cucu lelaki dari anak perempuan, yang mana ibunya telah meninggal terlebih dahulu daripada si mati iaitu ibu kepada ibu (nenek), berhak mendapat wasiah wajibah sebagaimana keputusan Fatwa Negeri Selangor Tahun 2010, seperti berikut:

Pelaksanaan wasiat wajibah adalah tertakluk kepada syarat-syarat seperti berikut :

(i) Anak lelaki dan perempuan daripada anak lelaki dan anak perempuan (cucu) ke bawah adalah layak untuk menerima  wasiat wajibah.

(ii) Hendaklah kedua ibu dan bapa mereka meninggal dunia terlebih dahulu daripada atuk atau nenek atau ibu atau bapa  meninggal dunia serentak dengan atuk atau nenek dalam kejadian yang sama atau berlainan.

(iii) Cucu lelaki dan perempuan bukan merupakan waris kepada harta pusaka datuk. Sekiranya mereka merupakan waris ke atas harta pusaka secara fardhu atau ta’sib  maka mereka tidak layak untuk mendapat wasiat wajibah walaupun bahagiannya sedikit berbanding wasiat wajibah.

(iv) Sekiranya anak lelaki atau anak perempuan berlainan agama dengan ibu atau bapa atau terlibat dengan pembunuhan ibu atau bapa, maka dia tidak berhak mendapat wasiat wajibah daripada harta pusaka datuknya.

(v) Sekiranya datuk atau nenek telah memberikan harta kepada cucunya melalui hibah, wakaf, wasiat dan sebagainya dengan kadar yang sepatutnya diterima oleh anak lelaki atau anak perempuan mereka sekiranya mereka masih hidup, cucu tidak lagi berhak untuk mendapat wasiat wajibah. Sekiranya pemberian tersebut adalah kurang hak yang sepatutnya diterima oleh cucu daripada bahagian anak lelaki atau anak perempuan, maka hendaklah disempurnakan bahagian tersebut.

(vi) Anak akan mengambil bahagian faraid bapa atau ibu yang meninggal dunia terlebih dahulu daripada datuk atau nenek dan kadar tersebut hendaklah tidak melebihi kadar 1/3 daripada nilai harta pusaka. Sekiranya bahagian tersebut 1/3 atau kurang daripada 1/3, maka pembahagian tersebut hendaklah dilaksanakan pada kadar tersebut. Sekiranya bahagian tersebut melebihi 1/3, maka hendaklah dikurangkan pada kadar 1/3 melainkan setelah mendapat persetujuan ahli-ahli warisnya yang lain.

(vii) Pembahagian wasiat wajibah boleh dilaksanakan setelah didahulukan urusan berkaitan mayat, wasiat ikhtiyariyyah dan hutang piutang.

(viii) Pembahagian wasiat wajibah kepada cucu-cucu yang berhak adalah berdasarkan kepada prinsip faraid iaitu seorang anak lelaki menerima bahagian-bahagian orang perempuan.

Fatwa di atas telah dikemaskini dan dipinda oleh Mesyuarat Jawatankuasa Fatwa Selangor melalui warta bertarikh 26 April 2018 yang menyatakan bahawa Fatwa Hukum Pelaksanaan Wasiat Wajibah yang diwartakan pada 6 Januari 2011 dipinda dengan menggantikan perenggan (viii) dengan perenggan berikut:

""Pembahagian wasiat wajibah kepada cucu lelaki dan perempuan yang berhak adalah berdasarkan kepada hukum faraid iaitu mengikut nisbah yang telah ditentukan oleh syarak"".

 

Sila rujuk pautan berikut untuk bacaan lanjut. https://www.muftiselangor.gov.my/awam/fatwa/fatwa-terkini/195-hukum-pelaksanaan-wasiat-wajibah

Rujuk juga warta pindaan fatwa di pautan berikut https://www.muftiselangor.gov.my/fatwa-tahunan/pewartaan/2017-terkini/798-hukum-perlaksanaan-wasiat-wajibah-pindaan

والله أعلم بالصواب

Sekian, terima kasih.                                                 "
https://emusykil.muftiselangor.gov.my/index.php/site/jawapan?id=3808,"  Soalan

Adakah dikira riba kalau bayar yuran secara ansuran rm10 sebulan untuk 12 bulan = Rm120.. Tetapi kalau bayar sekali gus rm100. Sahaja..  ( mereka kata Diskaun sebab bayar sekali gus) Mohon Pencerahan.. Terima kasih banyak banyak ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Dalam Islam, riba adalah haram dan pihak yang terlibat dengannya akan mendapat dosa besar. Hal ini dapat dilihat melalui firman Allah SWT dalam Surah al-Baqarah ayat 275:

وَأَحَلَّ اللَّهُ الْبَيْعَ وَحَرَّمَ الرِّبَا

Maksudnya: Allah telah menghalalkan berjual-beli (berniaga) dan mengharamkan riba.

Dari segi bahasa, riba bermaksud pertambahan dan peningkatan.

Manakala dari segi istilah pula, riba bermaksud sebarang tambahan ke atas hutang akibat tempoh dan tambahan dalam urusan melibatkan item-item tertentu (ribawi) seperti matawang, emas dan perak dan juga makanan asasi seperti tamar, beras, garam, gandum dan barli.

Daripada definisi ini, dapat difahami bahawa riba boleh terhasil daripada hutang dan juga jual-beli item ribawi.

Oleh yang demikian, persoalan yang diberikan pihak tuan berada di luar ruang lingkup definisi riba dan tidak berlaku pengamalan riba kerana harga yuran sebenarnya adalah RM120.00 dan pihak penganjur memberikan diskaun (penolakan) RM 20.00 sekiranya dibayar secara penuh.

والله أعلم بالصواب"
https://emusykil.muftiselangor.gov.my/index.php/site/jawapan?id=3810,"  Soalan

SAYA INGIN BERTANYA TENTANG WASIAT WAJIBAH.  APAKAH CUCU LELAKI YANG TAK SAH TARAF/ANAK LUAR NIKAH ATAU ANAK ANGKAT KEPADA ANAK PEREMPUAN LAYAK MENDAPAT WASIAT WAJIBAH DARIPADA NENEK. ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Anak tak sah taraf atau anak luar nikah adalah sah nasab kepada ibunya. Oleh itu anak tak sah taraf boleh mewarisi harta peninggalan ibunya dan juga boleh mewariskan harta kepada ibunya. Secara umumnya, anak tak sah taraf layak menerima wasiat wajibah dari harta peninggalan nenek sebelah ibunya, namun perkara ini perlu dipanjangkan ke mahkamah syariah untuk diputuskan dan disahkan di mahkamah.

Manakala anak angkat secara umumnya tidak boleh mewarisi harta peninggalan keluarga angkatnya dan dia juga tidak boleh mewariskan hartanya kepada keluarga angkatnya melainkan anak yang diangkat itu mempunyai talian darah dengan keluarga angkat yang termasuk di dalam ashabul furud atau orang yang layak mewarisi antara satu sama lain. Penjelasan lanjut tentang perkara ini boleh hubungi Baitulmal Majlis Agama Islam Selangor di talian 03-5514 3773/3772.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=3814,"  Soalan

Assalamualaikum Tuan,

Saya bekerja makan gaji. Pekerjaan saya adalah membuat penyelenggaraan atau servis kepada sistem penghawa dingin di bangunan-bangunan dan kilang-kilang.

Persoalan pertama

1) Apakah hukum nya jika saya membuat penyelenggaraan atau servis penghawa dingin di dalam kilang pembuatan arak yang mana kilang tersebut 100% membuat arak sahaja. 

Persoalan kedua

2) Adakah hukum pada persoalan pertama berbeza dengan situasi dimana saya membuat servis penghawa dingin di kedai Speed99 misalnya yang tidak sepenuhnya menjual arak tetapi terdapat barang-barang keperluan yang lain

Mohon pencerahan. Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد.

1.  Sekiranya syarikat tuan membuat servis aircond untuk kilang arak dan kilang-kilang lain juga, maka terdapat perincian. Jika tuan seorang pengurus syarikat dan mempunyai kuasa untuk menolak tawaran daripada syarikat arak, wajib tuan berbuat demikian iaitu tidak mengambil sebarang tender yang melibatkan kilang arak. Namun, jika tuan adalah seorang pekerja dan tidak mempunyai kuasa dalam membuat keputusan, harus untuk tuan melaksanakan tugas tersebut walaupun terlibat dengan kilang arak dalam keadaan tidak redha dengan situasi tersebut. Dalam situasi ini, tuan dinasihatkan agar membuat penyucian harta dengan bersedekah sebahagian daripada gaji tuan kepada jalan kebajikan berdasarkan kadar pekerjaan yang dilakukan di kilang tersebut sebagai langkah berhati-hati menjauhkan diri dalam perkara syubhah.

Adapun, sekiranya syarikat tuan hanya membuat servis untuk kilang arak, maka pekerjaan itu adalah haram berdasarkan Firman Allah SWT dalam surah al-Maidah ayat 2:

وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Janganlah kamu bertolong-tolongan pada melakukan dosa (maksiat) dan pencerobohan.

2. Membuat servis di kedai yang menjual arak sebagai sebahagian kecil daripada jualan kedai tersebut adalah dibenarkan. Kategori ini tidak termasuk dalam 10 golongan yang dilaknat oleh Allah SWT kerana tidak terlibat secara langsung.

والله أعلم بالصواب

 "
https://emusykil.muftiselangor.gov.my/index.php/site/jawapan?id=3816,"  Soalan

Assalamualaikum dan salam sejahtera. Baru-baru ini saya telah dilantik sebagai bendahari untuk unit di tempat kerja saya. Saya ditugaskan untuk mengutip yuran bulanan setiap kakitangan. Akaun bank yang digunakan ialah akaun bank atas nama saya sendiri. Oleh itu, segala duit simpanan saya telah dipindahkan ke akaun bank yang lain, bagi bertujuan mengkhaskan akaun bank tersebut digunakan untuk transaksi keluar masuk wang kutipan tersebut. Persoalannya, bolehkah saya menyimpan wang kutipan unit itu ke tempat pelaburan, dan cukup tahun, hasil dividen itu saya yang ambil tanpa mengambil sedikit pun duit kutipan itu. Contohnya: jumlah kutipan rm2000, saya menyimpan rm1000 di pelaburan ASB. Cukup setahun edaran dividien 5% (rm50) itu saya ambil tanpa mengambil duit yang dilaburkan (rm1000) tersebut. Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة
والسلام على أشرف الأنبياء المرسلين وعلى أله وصحبه أجمعين أما بعد

Umat Islam perlu memastikan sumber pendapatan yang diperolehi adalah daripada jalan yang mematuhi kehendak Syarak. Sebagaimana  firman Allah SWT  dalam surah al-Baqarah ayat 188:

وَلَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil.

Dan Allah SWT telah berfirman dalam Surah al-Maidah ayat 1: 

يَا أَيُّهَا الَّذِينَ آمَنُوا أَوْفُوا بِالْعُقُودِ ۚ

Maksudnya: Wahai orang-orang yang beriman, penuhi serta sempurnakanlah perjanjian-perjanjian.

Nabi SAW bersabda:

الْمُسْلِمُونَ عَلَى شُرُوطِهِمْ

Maksudnya: Orang Islam itu terikat dengan syarat-syarat (perjanjian) mereka (yang mereka sepakati). (Riwayat Abu Daud)

Berdasarkan kepada persoalan yang tuan ajukan, sebarang penggunaan wang tersebut perlu dilakukan berdasarkan kepada perjanjian atau syarat-syarat yang telah ditetapkan oleh semua ahli. Penggunaan selain daripada ketetapan yang dipersetujui perlulah mendapat keizinan daripada ahli-ahli. Sekiranya wang tersebut digunakan atau diletakkan di dalam mana-mana akaun pelaburan, ia dianggap sebagai mengambil harta orang lain tanpa hak dan ia perlu dijamin. Iaitu sekiranya wang itu hilang, maka ia wajib diganti. Di samping itu juga, sebarang keuntungan daripada wang tersebut adalah milik ahli-ahli yang menyumbang dan tidak boleh diambil melainkan dengan keizinan mereka. 

والله أعلم بالصواب
 "
https://emusykil.muftiselangor.gov.my/index.php/site/jawapan?id=3825,"  Soalan

Assalamualaikum.. saya mahu bertanya soalan berkaitan faraid. 

Saya ada 12 beradik, ibu kami tinggalkan sebidang tanah. Ayah sudah lama meninggal.  Sepanjang 10 tahun ibu saya sakit terlantar, saya yang menjaga ibu. Abang saya yg sulong pernah bergaduh dgn ibu bapa kami dulu dan tidak pernah dtg meminta maaf kepada ibu bapa kami. Ibu saya pernah menyebut bahawa, abang sy ni anak derhaka dan jika dia sudah tiada, jgn berikan tanah ibu kepada dia kerana dia telah melarikan bnyk harta arwah ayah sehingga kami sekeluarga tiada wang setelah peninggalan ayah. Soalannya, adakah salah jika kami bahagikan tanah ibu tanpa melibatkan abang sulong mengikut pesanan ibu?","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Pembahagian harta mengikut faraid merupakan perintah Allah SWT, ia merupakan hak Allah yang perlu segera ditunaikan sebagaimana firman Allah di dalam surah an-Nisa' ayat 11:

يُوصِيكُمُ اللَّهُ فِي أَوْلَادِكُمْ ۖ لِلذَّكَرِ مِثْلُ حَظِّ الْأُنْثَيَيْنِ ۚ فَإِنْ كُنَّ نِسَاءً فَوْقَ اثْنَتَيْنِ فَلَهُنَّ ثُلُثَا مَا تَرَكَ ۖ وَإِنْ كَانَتْ وَاحِدَةً فَلَهَا النِّصْفُ ۚ وَلِأَبَوَيْهِ لِكُلِّ وَاحِدٍ مِنْهُمَا السُّدُسُ مِمَّا تَرَكَ إِنْ كَانَ لَهُ وَلَدٌ ۚ فَإِنْ لَمْ يَكُنْ لَهُ وَلَدٌ وَوَرِثَهُ أَبَوَاهُ فَلِأُمِّهِ الثُّلُثُ ۚ فَإِنْ كَانَ لَهُ إِخْوَةٌ فَلِأُمِّهِ السُّدُسُ ۚ مِنْ بَعْدِ وَصِيَّةٍ يُوصِي بِهَا أَوْ دَيْنٍ ۗ آبَاؤُكُمْ وَأَبْنَاؤُكُمْ لَا تَدْرُونَ أَيُّهُمْ أَقْرَبُ لَكُمْ نَفْعًا ۚ فَرِيضَةً مِنَ اللَّهِ ۗ إِنَّ اللَّهَ كَانَ عَلِيمًا حَكِيمًا

Maksudnya: Allah perintahkan kamu (mengenai pembahagian harta pusaka) untuk anak-anak kamu, iaitu bahagian seorang anak lelaki menyamai bahagian dua orang anak perempuan. Tetapi jika anak-anak perempuan itu lebih dari dua, maka bahagian mereka ialah dua pertiga dari harta yang ditinggalkan oleh si mati. Dan jika anak perempuan itu seorang sahaja, maka bahagiannya ialah seperdua (separuh) harta itu. Dan bagi ibu bapa (si mati), tiap-tiap seorang dari keduanya: seperenam dari harta yang ditinggalkan oleh si mati, jika si mati mempunyai anak. Tetapi jika si mati tidak mempunyai anak, sedang yang mewarisinya ialah ibu bapanya, maka bahagian ibunya ialah sepertiga. Kalau pula si mati itu mempunyai beberapa orang saudara (adik-beradik), maka bahagian ibunya ialah seperenam. (Pembahagian itu) ialah sesudah diselesaikan wasiat yang telah diwasiatkan oleh si mati dan sesudah dibayar hutangnya. Ibu bapa kamu dan anak-anak kamu, kamu tidak mengetahui siapa di antara mereka yang lebih dekat serta banyak manfaatnya kepada kamu. (Pembahagian harta pusaka dan penentuan bahagian masing-masing seperti yang diterangkan itu ialah) ketetapan dari Allah; sesungguhnya Allah Maha Mengetahui, lagi Maha Bijaksana.

Oleh itu, secara umumnya abang sulong masih mempunyai hak dalam harta peninggalan arwah. Pesanan atau wasiat ibu agar tidak memberikan harta peninggalannya kepada abang sulong dan hanya memberikannya kepada adik-beradik yang lain adalah tidak sah berdasarkan kepada hadis yang diriwayatkan daripada Abu Umamah RA bahawa Rasulullah SAW bersabda:

أنَّ اللهَ قد أعطَى كلَّ ذي حقِّ حقَّهُ

Maksudnya: Sessungguhnya Allah SWT telah menentukan setiap yang mempunyai hak (ahli waris) akan mendapat hak mereka. Maka, tidak ada wasiat kepada ahli waris.

Walau bagaimanapun, pemberian wasiat kepada ahli waris boleh dilaksanakan sekiranya mendapat persetujuan daripada semua ahli waris. Namun wasiat ini perlu disahkan terlebih dahulu di mahkamah. Proses pembahagian ini merupakan satu proses panjang yang perlu melibatkan kerjasama semua ahli waris yang masih hidup.

Untuk penjelasan lebih lanjut berkaitan pembahagian harta pusaka puan boleh pergi ke unit yang menguruskan harta pusaka di Pejabat Majlis Agama Islam Negeri yang berdekatan dengan tempat puan tinggal.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=3827,"  Soalan

Assalamualaikum..

Soalan saya :

Semasa kematian ayah dan ibu saya, pihak majikan saya telah beri wang sumbangan termasuk wang sumbangan dari badan kebajikan yang saya sebagai ahlinya.

Adakah wang sumbangan tersebut merupakan harta pusaka yang perlu di faraidkan atau saya boleh gunakan untuk urusan saya memandangkan urusan pengkebumian dan sebagainya menggunakan wang dari sumber lain.

Penjelasan dari pihak tuan amat saya hargai.

Terima kasih.","Jawapan  

وعليكم السلام ورحمة الله وبركاته     
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Harta yang wajib difaraidkan adalah pusaka atau tinggalan si mati yang dimiliki ketika hayatnya. Adapun wang sumbangan atau pampasan yang diberikan selepas kematian, ia tidak menjadi hak si mati kerana orang yang telah mati tidak boleh memiliki harta. Oleh yang demikian, wang tersebut boleh digunakan untuk apa juga keperluan oleh penerima. Dalam perkara ini tuan adalah penerima sumbangan tersebut dari badan kebajikan yang tuan menjadi ahli di dalamnya. 

والله أعلم بالصواب"
https://emusykil.muftiselangor.gov.my/index.php/site/jawapan?id=3828,"  Soalan

Assalamualaikum tuan, 

Saya mohon pandangan tentang kemusykilan berikut:

Kira-kira 25 tahun lalu saya membeli sebuah rumah, tetapi dengan pembiayaan jenis riba drpd bank MBSB. Bank itu tidak menawarkan pembiayaan Islamik pada masa itu. Pada masa itu saya masih jahil tentang hukum agama dan dosa riba, serta kurang ilmu tentang pembiayaan Islamik. Pada masa itu pembiayaan Islamik yg ada hanya drpd bank Islam dan ansuran bulanannya lebih tinggi berbanding pembiayaan konvensional. Beberapa tahun kemudian saya berkahwin dan berhenti kerja menjadi suri rumah. Oleh sebab tiada pendapatan tetap agak sukar untuk saya refinance rumah itu semula menggunakan pembiayaan islamik. Saya tidak mahu membebankan suami saya yg mempunyai komitment hutang yg tinggi.

Namun, kira-kira 5 tahun yg lalu skim pembiayaan riba itu (bank MBSB) telah diubah secara automatik oleh bank itu menjadi pembiayaan Islamik. Kini rumah itu telah habis dibayar dan saya tidak tinggal di sana. Ia disewakan.

Saya juga sudah memahami hukuman ke atas riba, dan saya sangat-sangat menyesal, bertaubat dan tidak mahu melibatkan diri dgn pinjaman riba lagi.

Oleh itu, apakah yg patut saya buat dgn pembiayaan riba (iaitu interest atau bunga pinjaman) yg telah saya bayar pada masa lalu? Adakah saya perlu membayarnya semula dan bagaimana?

Mohon pencerahan daripada pihak tuan.

Sekian, terima kasih.

Yg benar

Nor Azila","Jawapan  

وعليكم السلام ورحمة الله وبركاته

Hukum membuat pembiayaan atau pinjaman bank pada asalnya adalah diharuskan. Walau bagaimanapun sekiranya pinjaman tersebut melibatkan riba, maka ia adalah diharamkan sebagaimana firman Allah SWT dalam surah al-Baqarah ayat 275:

ٱلَّذِینَ یَأۡكُلُونَ ٱلرِّبَوٰا۟ لَا یَقُومُونَ إِلَّا كَمَا یَقُومُ ٱلَّذِی یَتَخَبَّطُهُ ٱلشَّیۡطَـٰنُ مِنَ ٱلۡمَسِّۚ ذَ ٰ⁠لِكَ بِأَنَّهُمۡ قَالُوۤا۟ إِنَّمَا ٱلۡبَیۡعُ مِثۡلُ ٱلرِّبَوٰا۟ۗ وَأَحَلَّ ٱللَّهُ ٱلۡبَیۡعَ وَحَرَّمَ ٱلرِّبَوٰ

Maksudnya: Orang-orang yang memakan (mengambil) riba itu tidak dapat berdiri betul melainkan seperti berdirinya orang yang dirasuk Syaitan dengan terhuyung-hayang kerana sentuhan (Syaitan) itu. Yang demikian ialah disebabkan mereka mengatakan: ""Bahawa sesungguhnya berniaga itu sama sahaja seperti riba"". Padahal Allah telah menghalalkan berjual-beli (berniaga) dan mengharamkan riba.

Bersyukur ke hadrat Allah SWT telah memberi hidayah kepada puan untuk tidak lagi melanggan kepada perbankan konvensional. Berkenaan dengan bayaran faedah/ interest yang dibayar kepada bank yang terlibat adalah tindakan masa lalu yang sekiranya puan telah bertaubat yang benar. Insyaallah diampunkan oleh Allah SWT sebagaimana firman-Nya dalam surah al-Nur ayat 31:

وَتُوبُوا إِلَى اللَّـهِ جَمِيعًا أَيُّهَ الْمُؤْمِنُونَ لَعَلَّكُمْ تُفْلِحُونَ

Maksudnya: dan bertaubatlah kamu sekalian kepada Allah, wahai orang-orang yang beriman, supaya kamu berjaya.

Imam al-Nawawi menyebut dalam kitab Riyadh al-Salihin: “Para ulama berkata, bertaubat dari setiap dosa hukumnya adalah wajib. Jika maksiat (dosa) itu antara hamba dengan Allah SWT - yang tidak ada sangkut pautnya dengan hak manusia - maka syaratnya ada tiga:

Menjauhi dan meninggalkan maksiat
Menyesal kerana telah melakukan maksiat tersebut.
Berazam dan bertekad untuk tidak mengulangi perbuatan maksiat itu selama-lamanya.

Berdasarkan ketiga-tiga kriteria yang dinyatakan oleh Imam Nawawi, boleh dikira puan bertaubat dan segala yang berkaitan pembayaran yang dibuat tidak perlu dibayar semula atau sebagainya.

والله أعلم بالصواب"
https://emusykil.muftiselangor.gov.my/index.php/site/jawapan?id=3829,"  Soalan

Assalamualaikum.

Saya ada rumah untuk disewa. Ada sebuah keluarga India berminat untuk menyewa. Dia berhadrat untuk menjual bunga depan rumah. Sepwrti diketahui kegunaan bunga pelbagai, termasuk bunga untuk hadiah, konvo, perkahwinan, bunga gelung di tengkuk, juga bunga yg di letak di keranda. Setahu saya, bunga sekadar hiasan tanpa pemujaan.

Soalan saya adakah dibenarkan untuk saya menyewa rumah ini.

Terima kasih

Hamidi Abdul Aziz

0125082880","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Dalam kehidupan majmuk dalam kepelbagaian kaum seperti di Malaysia sememangnya akan ada bermuamalat sesama kaum yang bukan Islam. Sebagaimana tuan bermuamalat dengan sebuah keluarga India untuk menyewa rumah dan penyewa ingin melakukan perniagaan bunga atau perniagaan lain yang tidak menyalahi undang-undang, maka ia adalah diharuskan.

Namun, ada baiknya pihak tuan sentiasa memantau perniagaan yang dilakukan oleh penyewa kerana ditakuti boleh terjerumus kepada bertolong-tolong dalam perkara maksiat. Sebagaimana firman Allah SWT dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

والله أعلم بالصواب"
https://emusykil.muftiselangor.gov.my/index.php/site/jawapan?id=3830,"  Soalan

Assalamualaikum Ustaz

 

Persoalan berkenaan Zakat Pendapatan.

Salah 1 syarat adalah cukuk Haul 12 bulan qamariyah.

Saya pohon jelaskan maksud cukup haul ini Ustaz. Adakah duit gaji atau pendapatan itu yang sudah cukup hisab harus berada dalam pegangan kita selama 12 bulan tanpa dibelanjakan. Atau, jika duit gaji itu telah dibelanjakan dikira tiada dalam simpanan atau pegangan kita selama 12 bulan. Contoh gaji RM5,000. Jika kita dapat simpan 2,000 dari gaji ini setiap bulan baru dikira cukup haul. Atau, tidak ambil kira jumlah gaji yang kita simpan. Cukup sekadar kira jumlah gaji ditolak segala belanja baru di darab dengan 12 bulan. Adakah ini cara kiraan haul tersebut.

 

Terima kasih Ustaz","Jawapan  

 وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه اجمعين أما 

Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (Jawatankuasa Muzakarah MKI) Kali Ke-56 yang bersidang pada 7 May 2003 telah membincangkan Zakat Gaji Beserta Kadarnya. Muzakarah telah memutuskan bahawa asas pengiraan zakat gaji dan pendapatan adalah berdasarkan kepada pendapatan kasar setahun dan kadar zakat yang dikenakan ialah sebanyak 2.5% daripada jumlah pendapatan tersebut.

Di negeri Selangor, fatwa berkenaan zakat pendapatan telah diwartakan pada 9hb Mei 2002 bahawa:

(1) Hukum zakat pendapatan adalah wajib ke atas umat Islam.

(2) Semua umat Islam yang tinggal atau bekerja di selangor hendaklah membayar zakat pendapatan kepada Pusat Zakat Selangor.

Zakat pendapatan adalah zakat yang dikenakan terhadap semua jenis pendapatan termasuk upah, imbuhan, bayaran atau hasil yang diperolehi daripada kerja atau usaha yang dilakukan sama ada secara tetap atau sekali sekala yang dihimpunkan jumlahnya pada tahun tersebut bermula daripada awal tahun sehingga akhir tahun. 

Kewajipan untuk membayar zakat pendapatan adalah apabila pendapatan tahunan melebihi jumlah nisab. Sekiranya pendaptan tahunan tidak melebihi nisab, maka tidak menjadi kewajipan untuk membayar zakat pendapatan.

Sila semak nisab semasa negeri Selangor di: https://www.zakatselangor.com.my/info-terkini-nisab-emas-dan-perak/ 

Terdapat dua cara untuk mengira zakat pendapatan seperti berikut:-

1) Pendapatan kasar setahun.

Pendapatan kasar setahun (kerana melebihi nisab) x 2.5% = Zakat yang wajib dibayar.

Contoh pengiraan:

Pendapatan kasar setahun x 2.5%              RM48,000.00

Zakat yang wajib dibayar (setahun)              RM1,200.00

Zakat wajib dibayar BAHAGI 12 bulan           RM100.00

 

2) Pendapatan kasar setahun ditolak perbelanjaan asas. 

(Pendapatan kasar setahun - perbelanjaan asas yang dibenarkan) x 2.5% = Zakat yang wajib dibayar.

Mengikut cara pengiraan yang kedua ini terdapat beberapa perbelanjaan yang dibenarkan untuk ditolak daripada jumlah keseluruhan pendapatan.

Pihak tuan boleh merujuk laman web Lembaga Zakat Selangor iaitu https://www.zakatselangor.com.my/zakat-pendapatan/  untuk makluman dan informasi lanjut termasuk membuat pengiraan kadar zakat yang wajib dikeluarkan melalui perkhidmatan kalkulator zakat yang disediakan. Tuan juga boleh berurusan di kaunter-kaunter zakat yang disediakan di setiap daerah dalam negeri Selangor bagi mendapatkan maklumat yang lebih terperinci. 

والله أعلم بالصواب"
https://emusykil.muftiselangor.gov.my/index.php/site/jawapan?id=3831,"  Soalan

Assalamualikum.. saya nak tanya,jika seorang ayah tidak cukup wang lalu meminjam duit anak nya,dan duit yang dipinjam itu hendak diganti dengan cara membuat bayaran insurans/hibah atas nama anaknya itu... boleh atau tidak? atau tetap juga kena bayar amount yang di pinjam tu juga? ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Adalah diharamkan bagi seorang ayah untuk menggunakan wang anaknya yang masih kecil melainkan sekiranya ayah itu memerlukannya bagi kegunaan kebaikan seperti perbelanjaan rumah atau sebagainya secara makruf tanpa perlu memulangkan atau membayar semula kepada anak. Adapun memulangkan semula wang yang digunakan adalah daripada sifat terpuji dan baik. Walau bagaimanapun, sekiranya seorang ayah menggunakan wang anaknya yang masih kecil bukan secara makruf, maka berkewajipan kepada ayah untuk memulangkan wang tersebut. 

Merujuk kepada soalan yang diajukan, memulangkan semula wang yang dipinjam daripada anak yang masih kecil dengan cara membuat caruman pembayaran takaful (bukan insuran konvensional) untuk anak tersebut adalah diharuskan memandangkan ia adalah suatu kebaikan untuk anak itu sendiri.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3835,"  Soalan

Perihal Harta Pusaka 

Abang saya  meninggal  pada 2010 dan meninggalkan seorang isteri dan 3 anak. (2 lelaki 1 perempuan). Emak masih hidup.  

Abg saya ada meninggalkan harta boleh alih seperti wang simpanan dan tak boleh alih seperti rumah. Harta boleh alih seperti wang simpanan telah dibahagikan mengikut faraid seperti mana yang ditetapkan untuk emak,ayah serta isteri dan anak2nya. (selesai pada 2012 mengikut jumlah masing-masing)

Bagi harta tak boleh alih adalah seperti rumah. ( Rumah tersebut isteri beliau sebagai pemegang amanah sehingga anak2 arwah berumur 18tahun baru boleh dipindah milik kepada anaknya.) Arwah memiliki 3 unit rumah yang disewakan. 

Kemuskilan :

Duit sewa rumah yang terkumpul setelah kematian arwah abang saya pada 2010 hingga 2022 katakan ada rm50,000.00. Duit tersebut saya berikan kepada anak-anaknya dengan sama rata rm16,666.00 seorang baik lelaki dan perempuan dengan persetujuan isteri beliau. Adakah betul cara ini atau sebahagian duit sewa tersebut ada bahagian untuk emak yang masih hidup.

Sekian.terima kasih.","Jawapan  

وعليكم السلام ورحمة الله وبركاته  
الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Berdasarkan kepada penjelasan tuan, rumah tersebut sepertinya sudah dihibahkan oleh abang tuan kepada anak-anaknya dan isteri beliau sebagai pemegang amanah. Adalah sebaiknya tuan memastikan terlebih dahulu status rumah tersebut sama ada diwasiatkan atau dihibahkan kepada anak-anaknya atau tidak. Jika dihadiahkan rumah tersebut untuk anak-anaknya itu, maka ia menjadi milik anak-anak abang tuan dan isteri beliau menjadi pemegang amanah sehingga anak-anak tersebut berumur 18 tahun. Jadi, hasil sewa rumah yang terkumpul adalah milik anak-anak abang tuan yang diamanahkan untuk diuruskan oleh isteri abang tuan (kakak ipar tuan) mengikut persetujuan mereka.

Namun begitu, jika sebaliknya iaitu tanah itu tidak dihibahkan kepada anak-anak, rumah tersebut dikira sebagai harta peninggalan arwah yang mesti difaraidkan begitu juga hasil yang diperolehi mengikut apa yang ditetapkan syarak.

والله أعلم بالصواب"
https://emusykil.muftiselangor.gov.my/index.php/site/jawapan?id=3837,"  Soalan

Assalamualaikum

Saya mempunyai hutang berjadual dan tidak berjadual dengan pihak bank dan orang perseorangan. Niat untuk membayar segala hutang selalu ada, tetapi duit gaji selalu tidak mencukupi untuk perbelanjaan seisi rumah. Adakah saya wajib menjual aset tanah yang disimpan terbiar bagi menyelesaikan segala hutang atau mengusahakan tanah tersebut bagi membayar hutang sedikit demi sedikit. Saya memohon pencerahan dari segi syariat islam berhubung perkara hutang ini yang telah membelenggu pemikiran saya setelah sekian lama.","Jawapan  

وعليكم السلام ورحمة الله وبركاته
الحمدلله رب العلمين والصلاة والسلام علي أشرف الأنبياء المرسلين وعلي أله وصحبه أجمعين أما بعد

Niat tuan untuk membayar semula hutang adalah baik. Berdasarkan hadis yang diriwayatkan daripada Abu Hurairah RA bahawa Nabi Muhammad SAW bersabda:

 مَن أخَذَ أمْوالَ النَّاسِ يُرِيدُ أداءَها أدَّى اللَّهُ عنْه، ومَن أخَذَ يُرِيدُ إتْلافَها أتْلَفَهُ اللَّهُ

Maksudnya: Sesiapa yang mengambil harta orang lain (berhutang) dengan tujuan untuk membayarnya (mengembalikannya), maka Allah akan tunaikan untuknya. Dan sesiapa yang mengambilnya untuk tujuan tidak melunasinya, maka Allah akan membinasakannya. (Riwayat al-Bukhari)

Tuan tidak wajib untuk menjual aset tanah jika itu adalah satu-satunya harta pusaka yang ada untuk peninggalan anak-anak. Namun, jika tuan usahakan tanah tersebut dan hasilnya untuk membayar hutang juga satu pilihan yang baik. Bermakna, lambat laun hutang juga terlunas dan tanah juga masih ada. Jika tidak mampu untuk mengusahakannya, tanah tersebut boleh disewakan untuk tempoh tertentu. Hasil sewaan boleh diguna untuk membayar hutang dan kegunaan keperluan keluarga.

Walau bagaimanapun, tuan disyorkan untuk merujuk institusi kewangan yang bertauliah untuk sebarang khidmat nasihat pengurusan kewangan seperti Agensi Kaunseling dan Pengurusan Kredit (AKPK) untuk maklumat selanjutnya. Semoga mereka dapat membantu dan ada jalan penyelesaian yang terbaik dalam pengurusan hutang.

Rujukan laman web AKPK: https://www.akpk.org.my/ms/contact-us

والله أعلم بالصواب"
https://emusykil.muftiselangor.gov.my/index.php/site/jawapan?id=3845,"  Soalan

Assalamualaikum Ustaz/Ustazah....saya dijaga oleh 2 org mak saudara sejak kecik,dan salah seorng dr mak saudara tu juga menjadi mak angkat saya.kedua2 mak saudara saya ni tak berkahwin dan tidak mempunyai anak.namun masih mempunyai adik beradik kandung yang punya kehidupan masing2 termasuk mak kandung saya.3 tahun lepas,mak saudara yg menjaga saya meninggal dunia dan telah meninggalkan satu surat wasiat yg mengatakan semua hartanya di serahkan kepada saya .bersamaan surat wasiat tersebut,terdapat satu surat persetujuan adik beradik arwah yg lain mengenai harta wasiat tersebut.dan sehingga hari ini,sya menggunakan harta itu sebaiknya.kerisauan sya mengenai status harta yg di wasiatkan ini....apa ianya benar2 halal utk sya dan anak2 sya.malah,mak angkat sya juga pernah berkata yg beliau juga akan melakukan hal yg sama berkenaan harta peninggalan nya kelak.sya pernah bertanya kalau dia mahu memberi hartanya kepada adik beradik nya yg masih hidup,tp,beliau menegaskan yg hartanya hanya akan dberikan kepada sya,Dan beliau mengharamkan utk dberi selain dr sya....bantu pencerahannya Ustaz Ustazah...sya merasa risau dan merasa tidak layak utk semua pemberian ini....terima kasih Ustaz Ustazah...","Jawapan  

وعليكم السلام ورحمة الله وبركاته
الحمدلله رب العلمين والصلاة والسلام علي أشرف الأنبياء المرسلين وعلي أله وصحبه أجمعين أما بعد

Berdasarkan kepada persoalan saudari, sebagai anak angkat, saudari tidak boleh mewarisi secara faraid bahagian ibu angkat. Saudari hanya boleh menerima hibah dan juga wasiat. Adapun wasiat, saudari tidak boleh menerima keseluruhan harta yang ada, hanya 1/3 sahaja daripada harta peninggalan tersebut. Ini berdasarkan kepada hadis yang diriwayatkan daripada Sa’ad Bin Abu Waqqas RA, katanya:

عَادَنِي النَّبِيُّ صَلَّى اللهُ عَلَيْهِ وَسَلَّمَ فِي حَجَّةِ الوَدَاعِ، مِنْ وَجَعٍ أَشْفَيْتُ مِنْهُ عَلَى المَوْتِ، فَقُلْتُ: يَا رَسُولَ اللَّهِ، بَلَغَ بِي مِنَ الوَجَعِ مَا تَرَى، وَأَنَا ذُو مَالٍ، وَلاَ يَرِثُنِي إِلَّا ابْنَةٌ لِي وَاحِدَةٌ، أَفَأَتَصَدَّقُ بِثُلُثَيْ مَالِي؟ قَالَ: «لاَ» قُلْتُ: أَفَأَتَصَدَّقُ بِشَطْرِهِ؟ قَالَ: «لاَ». قُلْتُ: فَالثُّلُثِ؟، قَالَ: «وَالثُّلُثُ كَثِيرٌ، إِنَّكَ أَنْ تَذَرَ وَرَثَتَكَ أَغْنِيَاءَ، خَيْرٌ مِنْ أَنْ تَذَرَهُمْ عَالَةً يَتَكَفَّفُونَ النَّاسَ، وَلَسْتَ تُنْفِقُ نَفَقَةً تَبْتَغِي بِهَا وَجْهَ اللَّهِ إِلَّا أُجِرْتَ بِهَا، حَتَّى اللُّقْمَةَ تَجْعَلُهَا فِي فِي امْرَأَتِكَ

Maksudnya: Rasulullah SAW menziarahiku ketika Haji Wada', ketika aku sedang sakit tenat hampir mati. aku berkata: ""Wahai Rasulullah, aku kini tenat dan aku seorang yang berharta, sedangkan aku tiada waris kecuali seorang anak perempuan. apakah aku boleh bersedekah dua pertika hartaku?"". Baginda menjawab: ""Tidak"". Aku bertanya: ""Apakah aku boleh bersedekah separuh hartaku?"". Baginda menjawab: ""Tidak, satu pertiga sahaja, satu pertiga pun sudah banyak. Sekiranya kamu meninggalkan waris kamu dalam keadaan kaya adalah lebih baik daripada kamu tinggal mereka dalam keadaan miskin meminta-minta daripada orang ramai. Segala perbelanjaan yang kamu keluarkan semata-mata untuk keredhaan Allah, nescaya kamu akan mendapat ganjarannya, termasuklah sesuap nasi yang kamu suapkan ke mulut isterimu"". (Riwayat al-Bukhari dan Muslim)

Bermakna, harta peninggalan simati digunakan untuk mengurus hutang-hutang arwah (jika ada), membayarkan fidyah dan zakat (jika tertunggak), membuatkan badal haji (jika semasa hidupnya mampu dan belum sempat menunaikan haji) dan seumpamanya. Kemudian, harta selebihnya barulah diurus mengikut faraid kepada ahli warisnya yang masih hidup termasuklah melaksanakan wasiatnya (1/3 daripada baki harta yang ada). 

Walau bagaimanapun, jika terdapat persetujuan yang sahih daripada ahli waris yang lain untuk menyerahkan bahagian yang layak mereka terima kepada saudari, maka saudari berhak untuk menerimanya. Melainkan sekiranya arwah atau makcik yang lain menghibahkan atau menghadiahkan apa-apa harta kepada saudari semasa hayat mereka, maka harta tersebut akan menjadi milik saudari tanpa terikat dengan syarat wasiat seperti yang dinyatakan. 

Justeru, jika arwah dan saudari menetap di Miri Sawarak, sebarang kemusykilan dan pertanyaan lanjut boleh hubungi Tabung Baitulmal Sarawak seperti alamat berikut semoga mereka dapat membantu:

Cawangan Miri:

Lot 3514, Al-Bayt Square Jalan Pujut 98000 Miri
Phone No. : 085-326791 / 085-326792
Fax No. : 085-326793

Laman web Tabung Baitulmal Sarawak:

https://www.tbs.org.my/www/? 

Melainkan sekiranya arwah atau makcik yang lain menghibahkan atau menghadiahkan apa-apa harta kepada saudari semasa hayat mereka, maka harta tersebut akan menjadi milik saudari tanpa terikat dengan syarat wasiat seperti yang dinyatakan di atas.

والله أعلم بالصواب

 "
https://emusykil.muftiselangor.gov.my/index.php/site/jawapan?id=3852,"  Soalan

Assalamualaikum, disini saya ingin bertanya berkenaan wang yang asalnya dari sumber yang tidak baik ketika saya buat kerja servis topup, melalui bank akaun wang tu masuk. Tapi sebelum tu saya tak tahu wang tu tujuannya dari benda yang tidak baik. Ketika saya sudah dapat tahu status duit itu, ada lagi duit dari sumber yang sama masih masuk ke dalam bank akaun saya. Jadi saya was-was untuk jadikan duit itu sebagai wang derma, kalau tak boleh untuk derma, apa yang saya boleh lakukan? Bolehkah saya guna wnang itu sebagai wang harian walaupun bukan wang saya? Wang tu dah 3 tahun duduk dalam bank akaun saya, nak pulangkan balik ke orang yang sebelumnya, saya tak mahir.. Terima kasih.","Jawapan  

وعليكم السلام ورحمة الله وبركاته
 الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد 

Dalam Islam sememangnya umat Islam perlu memastikan sumber pendapatan yang diperolehi dengan jalan yang mematuhi kehendak Syarak. Sebagaimana Allah SWT berfirman dalam surah al-Baqarah ayat 188:

وَلَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ 

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil.

Daripada al-Nu’man bin Basyir, bahawa Nabi Muhammad SAW bersabda:

إن الحلال بين، وإن الحرام بين، وبينهما مشتبهات لا يعلمهن كثير من الناس، فمن اتقى الشبهات، استبرأ لدينه وعرضه

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, dan di antara kedua perkara tersebut ada perkara-perkara samar (syubhah) yang kebanyakan orang tidak mengetahuinya. Sesiapa yang menjaga (menjauhi) perkara syubhah (kesamaran), maka ia telah menyelamatkan agama dan maruahnya"".  (Riwayat Bukhari)

Dalam kes tuan, tiada masalah sekiranya pada awalnya tidak mengetahui status duit tersebut dan selepas mengetahuinya adalah lebih baik harta tersebut diserahkan kepada Majlis Agama Islam Negeri (BaitulMal) atau kepada orang persendirian yang dirasakan layak menerima bagi manfaat umum. Ini merujuk kepada fatwa negeri Selangor yang telah dikeluarkan bagi maksud harta syubhah: Hukum Perlaksanaan Penyaluran Wang Syubhah Ke Baitulmal Mais yang telah diwartakan pada 31 Mac 2011 seperti di pautan berikut:

https://www.muftiselangor.gov.my/fatwa-tahunan/pewartaan/2010-2016/199-hukum-perlaksanaan-penyaluran-wang-syubhah-ke-baitulmal-mais

Juga merujuk kepada keputusan Muzakarah Majlis Kebangsaan Bagi Hal Ehwal Ugama Islam Malaysia Kali Ke-87 yang bersidang pada 23-25 Jun 2009 telah membincangkan Hukum Penyaluran Harta Tidak Patuh Syariah Ke Baitulmal Dan Institusi Islam Lain. Muzakarah telah memutuskan bahawa; Di dalam Islam harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manafaat dan kepentingan diri sendiri serta perlu dibersihkan melalui kaedah-kaedah berikut:

1. Diserahkan kepada Baitulmal untuk maslahah-maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya;

2. Diserahkan kepada golongan fakir miskin; atau

3. Jika harta tersebut merupakan harta rompak, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada Baitulmal

والله أعلم بالصواب"
https://emusykil.muftiselangor.gov.my/index.php/site/jawapan?id=3854,"  Soalan

Assalamualaikum.

 

Terlebih dahulu saya ingin memohon maaf kerana penulisan yang panjang ini. Soalan saya berdasarkan hobi yang saya ceburi. Baru-baru ini Hot Wheels telah memperkenalkan dan menjalankan jualan pek Hot Wheels NFT(non-fungible token). Pek Hot Wheels NFT boleh dibeli di laman web Hot Wheels. Proses pembelian pek Hot Wheels NFT adalah seperti berikut :

 

Para pembeli dikenakan bayaran USD25 untuk 1 pek Hot Wheels NFT. 
Di dalam pek NFT ini, pembeli akan diberikan 7 keping NFT. 
6 keping NFT adalah dijamin sebagai NFT digital(kekal di alam maya). Untuk NFT ke 7 pula, jika pembeli bertuah, pembeli berpeluang untuk mendapatkan kereta Hot Wheels NFT fizikal. Jika tidak bertuah, NFT ke 7 juga masih kekal sebagai NFT digital.
Untuk pembeli yang tidak bertuah, jika mereka dapat mengumpulkan sejumlah 19 - 20 keping NFT digital, mereka boleh menebus kereta Hot Wheels NFT fizikal.

 

 

Kebiasaannya, para pembeli akan membeli pek untuk mendapatkan kereta Hot Wheels NFT fizikal untuk dijual dengan harga berlipat kali ganda hingga mencecah ribuan ringgit. Hal ini juga membuatkan para pembeli membeli lebih dari 1 pek Hot Wheels NFT agar meningkatkan peluang mendapatkan kereta Hot Wheels NFT fizikal.

 

Soalan saya :

Apakah hukum membeli pek Hot Wheels NFT?
Berkait jawapan no. 1, Apakah hukum jika membeli kereta Hot Wheels NFT fizikal dari penjual yang memperolehinya selepas dia melalui proses pembelian pek NFT tersebut?
Terdapat laman web pihak ketiga yang menjual kereta Hot Wheels NFT fizikal dan ianya dijual dengan harga yang berlipat kali ganda. Apakah hukum jika membeli dari laman web pihak ketiga ini tanpa mengetahui bagaimana proses mereka memiliki kereta Hot Wheels tersebut?

 

Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه الأجمعين أما بعد

Secara umumnya, Islam adalah agama yang menggalakkan perniagaan jual beli dan mengharamkan riba. Sebagaimana firman Allah SWT dalam surah Surah al-Baqarah ayat 275:

وَأَحَلَّ اللَّهُ الْبَيْعَ وَحَرَّمَ الرِّبَا

Maksudnya:  Allah telah menghalalkan berjual-beli (berniaga) dan mengharamkan riba.

Jual beli NFT adalah harus sekiranya ia melibatkan barang yang diterima secara rawak sebagaimana yang dinyatakan adalah tidak menyalahi syarak seandainya kesemua barang tersebut mempunyai kualiti serta nilai yang sama. Di samping itu, penjualan tersebut tidak mendatangkan perselisihan atau rasa tidak puas hati mana-mana pihak, penjual atau pembeli. Seandainya barang-barang tersebut mempunyai kualiti atau nilai yang berbeza-beza, atau ia boleh menyebabkan rasa tidak puas hati, maka penjualan tersebut adalah dilarang.

Jual beli yang dilarang adalah disebabkan barangan yang tidak jelas seperti yang dimaksudkan seolah-olahnya mengandungi unsur gharar yang diharamkan dalam Islam. Berdasarkan hadis yang diriwayatkan oleh Abu Hurairah R.A:

أَنَّ النَّبِيَّ صَلَّى اللَّهُ عَلَيْهِ وَسَلَّمَ نَهَى عَنْ بَيْعِ الْحَصَاةِ، وَعَنْ بَيْعِ الْغَرَرِ

Maksudnya: “Sesungguhnya Rasulullah S.A.W melarang jual beli al-hashah (melempar batu) dan jual beli gharar(ketidakjelasan)”. (Riwayat Muslim)

Jual beli sebegini tidak diharuskan dan terbatal di sisi Syarak kerana tidak menepati rukun dan syarat asas jual beli iaitu barang jualan mestilah diketahui dan ditentukan jenis barangannya secara spesifik. Jual beli ini sangat jelas mempunyai unsur perjudian kerana bergantung kepada nasib semata-mata.  Konsep jual beli cara ini menafikan hak pembeli dalam memilih barangan yang dikehendaki dan disukainya setimpal dengan harga yang telah dibayar.  

(soalan 2 dan 3) Tiada masalah untuk berjual beli dengan pemilik NFT selagi mana akad jual beli antara pembeli dan penjual telah disepakati.

والله أعلم بالصواب"
https://emusykil.muftiselangor.gov.my/index.php/site/jawapan?id=3864,"  Soalan

Assalamualaikum,

 

Saya ingin bertanya berkaitan perkara/situasi berikut:

 

Saya mempunyai adik ipar kategori OKU (down syndrome).  Umurnya sekarang dalam 40an dan dijaga oleh abang ipar saya (mereka adalah adik beradik).  Setelah kematian mentua, adik ipar ni menerima pencen terbitan arwah ibunya tadi.  Oleh kerana adik ni tidak pandai menguruskan akaun sendiri, maka satu akaun telah dibuka atas nama abang ipar (saya tak pasti adakah akaun bersama atau mcm mana).  Betul atau tidak jika saya katakan abang ipar ni merupakan pemegang amanah ke atas akaun (duit pencen terbitan tersebut) ustaz?  Bolehkah sekiranya duit itu digunakan oleh abang ipar saya untuk kegunaan dia dalam menyara keluarga dan sebagainya?  Boleh ustaz huraikan atau jelaskan pengurusan amanah ini sepatutnya diuruskan.

Terima kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga tuan sihat sentiasa. Kami mengambil maklum terhadap persoalan yang telah dibangkitkan.

Dalam hal ini, abang ipar puan layak dikira sebagai pemegang amanah. Sebagai pemengang amanah beliau perlu memastikan agar tidak menggunakan duit pencen terbitan tersebut kecuali untuk keperluan adiknya yang OKU, bahkan duit tersebut juga tidak boleh dimanfaatkan untuk dirinya atau keluarganya. Tanggungjawab pemegang amanah adalah menguruskan harta yang diamanahkan berdasarkan hukum serta syarat yang telah ditetapkan. 

والله أعلم بالصواب

 "
https://emusykil.muftiselangor.gov.my/index.php/site/jawapan?id=3865,"  Soalan

Assalamualaikum ustaz .. saya ingin bertanya, saya anak angkat lelaki tunggal tiada adik beradik lain, dan mak angkat saya sudah mewasiatkan harta rumah atas nama saya.. dan sekarang adakah mak  saya perlu membuat hibah ? Adakah dengan mewasiatkan sahaja adik beradik sebelah mak atau ayah tidak boleh tuntut .. beri penjelasan ye ustaz . Terima kasih .. assalamualaikum wbt ..","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan tuan; secara asasnya anak angkat tidak termasuk sebagai waris yang berhak mewarisi harta pusaka ibu atau bapa angkatnya mengikut hukum faraid. Hal ini kerana anak angkat tidak mempunyai sebarang hubungan pertalian darah secara syarak. Antara langkah awal ibu bapa mempunyai pilihan untuk menggunakan instrumen pengurusan harta lain seperti wasiat dan hibah untuk mewariskan harta kepada anak angkat atas dasar kasih sayang.

Berbalik kepada persoalan tuan, perlu difahami perbezaan antara wasiat dan hibah. Setiap instrumen ini membawa kesan yang berbeza.

Wasiat ialah pemberian harta yang berlaku selepas kematian pewasiat dan terhad pada kadar 1/3 daripada harta bersih peninggalan selepas ditolak perbelanjaan pengebumian dan hutang. Wasiat ini berkuatkuasa selepas kematian.
Hibah ialah pemberian harta yang berlaku semasa hidup pemberi hibah dan tiada had tertentu untuk seorang pemilik harta memberikan hartanya.

Dalam kes ini, jika wasiat dilakukan terhadap rumah ibu angkat, hanya 1/3 bahagian sahaja rumah tersebut merupakan bahagian anak angkat. Manakala, lebihan harta akan termasuk dalam harta faraid dan adik beradik ibu angkat yang masih hidup merupakan waris yang layak untuk mendapat faraid tersebut kerana ketiadaan anak.

Oleh itu, bagi ibu angkat yang ingin menyerahkan sepenuhnya rumah tersebut kepada anak angkat, hibah ialah instrumen yang lebih sesuai. Dinasihatkan agar merujuk peguam syarie atau agensi syarikat amanah yang berautoriti dalam pengurusan harta untuk membuat dokumentasi mengikut prosedur dan petunjuk yang ditetapkan oleh syariat Islam.

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب"
https://emusykil.muftiselangor.gov.my/index.php/site/jawapan?id=3866,"  Soalan

Assalamualaikum wbt. Kepada kakitangan pejabat mufti yang saya kasihi. 

Saya mempunyai soalan berkait keadaan di bawah.

Satu pihak menganjurkan pertandingan kepada beberapa buah sekolah dibawah pentadbirannya. Setiap murid yang ada di sekolah terbabit perlu membuat pembayaran kepada pihak penganjur tidak terhad kepada murid yang terlibat di dalam pertandingan sahaja. Bayaran tersebut diambil daripada yuran kokorikulum @ yuran lain2 yang telah dibayar pelajar-pelajar tersebut ketika mereka membuat pendaftaran masuk awal tahun. 

Sebagai contoh, setiap murid perlu membuat bayaran RM5.00. Sekolah A mempunyai keseluruhan murid seramai 250 orang, maka bayaran yang perlu dibuat adalah 250 x Rm 5 = Rm 1,250. Sekolah B mempunyai murid seramai 500 orang, pembayaran yang perlu dibuat adalah 500 x Rm 5 = Rm 2,500 dan begitulah seterusnya pembayaran yang wajib dibuat untuk semua sekolah dibawah pentadbiran penganjur. 

Soalan:

1. Apakah hukum keadaan di atas ?

2. Andai dibolehkan atas faktor ia adalah wang pengurusan, adakah pembelian hadiah kepada pemenang dikira juga sebagai pengurusan ?

3. Saya melihat berlaku ketidakadilan kepada pelajar-pelajar yang tidak turut serta di dalam pertandingan, sedangkan mereka langsung tidak terlibat dalam pertandingan dan sepatutnya wang itu boleh digunakan untuk program-program yang lebih bermanfaat kepada pelajar. Minta pandangan adakah pendapat saya ini benar atau tidak ? 

Terima Kasih Kepada Pihak Mufti. ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga tuan sihat sentiasa. Kami mengambil maklum terhadap persoalan yang telah dibangkitkan.

Merujuk kepada persoalan yang diajukan:

1. Pada asasnya, mengenakan bayaran/ yuran bagi menganjuran sesuatu pertandingan adalah diharuskan selama bayaran tersebut digunakan untuk pengurusan perjalanan pertandingan dan tidak digunakan sebagai wang pertaruhan atau hadiah kepada pemenang. Adapun jumlah bayaran yang dikenakan ia adalah berdasarkan kepada persetujuan pihak-pihak, walaupun terdapat perbezaan jumlah bayaran antara peserta.

2. Sebagaimana yang dinyatakan, bayaran/ yuran yang dikenakan tidak boleh dijadikan hadiah atau digunakan untuk membeli hadiah kepada pemenang pertandingan tersebut. Ini kerana ia mengandungi unsur perjudian. Hadiah hendaklah disediakan dari sumber kewangan yang lain.

3. Dari satu sudut, pandangan tuan ada kebenarannya. Walau bagaimanapun dari sudut yang lain, penyertaan sebahagian pelajar itu pada hakikatnya mereka membawa nama sekolah dan mewakili setiap pelajar.

والله أعلم بالصواب"
https://emusykil.muftiselangor.gov.my/index.php/site/jawapan?id=3868,"  Soalan

Assalamu alaikum. Tuan/Puan.

Untuk pengenalan, Syarikat kami menyediakan perkhidmatan dan menjual bingkai islamik seperti Allah Muhammad, ayatul kursi, ayat 1000 dinar. Dalam beberapa bulan yang lalu, ada individu telah mengambil rekaan bingkai 'design' kami , dan telah menciplak karya kami, bawa ke negara china, copy design kami dan jual secara meluas di sini. Walaupun Design kami belum di 'pattern' kan lagi, adakah wajar tindakan individu yang menciplak design kami dan menjual untuk keuntungan sendiri.

 

Soalan saya,

Apakah hukum terhadap orang yang telah menciplak design saya?

Apakah hukum terhadap orang yang menjual design ciplak saya?

Apakah hukum terhadap orang yang membeli design ciplak saya?

 

Terima Kasih Tuan/Puan","Jawapan  

وعليكم السلام ورحمة الله وبركاته

Dalam Islam sememangnya umat Islam perlu memastikan sumber pendapatan yang diperolehi dengan jalan yang mematuhi kehendak Syarak. Sebagaimana Allah SWT berfirman dalam surah al-Baqarah ayat 188:

وَلَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ 

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil.

Daripada al-Nu’man bin Basyir, bahawa Nabi Muhammad SAW bersabda:

إن الحلال بين، وإن الحرام بين، وبينهما مشتبهات لا يعلمهن كثير من الناس، فمن اتقى الشبهات، استبرأ لدينه وعرضه

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, dan di antara kedua perkara tersebut ada perkara-perkara samar (syubhat) yang kebanyakan orang tidak mengetahuinya. Sesiapa yang menjaga (menjauhi) perkara syubhah (kesamaran), maka ia telah menyelamatkan agama dan maruahnya.  (Riwayat Bukhari)

Larangan mencuri hasil kerja orang lain atau ciplak adalah bertepatan dengan Maqasid atau objektif Syariah itu sendiri bagi tujuan memelihara Akal (Hifz al-‘Aql) dan Harta (Hifz al-Mal). Dalam konteks memelihara Akal, Perundangan Islam dengan jelas memberi pengiktirafan secara individu kepada sesiapa yang mengahasilkan sesuatu idea, penemuan atau ilmu yang bermanfaat untuk umat.

Namun adalah sebaiknya segala bentuk karya dan paten didaftarkan bagi mengelakkan ianya diciplak sebagaimana kes tuan. Tambahan lagi dunia tiada sempadan dan di hujung jari memungkinkan aktiviti ini berleluasa. Dalam undang-undang di Malaysia, sememangnya karya atau hasil yang tidak dipatenkan sememangnya tidak boleh dikenakan apa-apa tindakan. Sebaiknya juga pihak tuan merujuk dengan pihak berkuasa yang memantau perkara ini.

Hukum-hukum berkaitan yang dipersoalkan secara umumnya Islam tidak membenarkan dan berjual beli daripadanya juga adalah haram. 

Tidak berdosa jika yang membelinya tidak tahu

والله أعلم بالصواب"
https://emusykil.muftiselangor.gov.my/index.php/site/jawapan?id=3870,"  Soalan

Salam ustaz. Saya ada soalan. Mengenai kerjaya saya sekarang. Sekarang ni saya kerja bawah satu projek iaitu projek apps food delivery. Pekerjaan saya sebagai content moderator yg melibatkan filter data- data dari pihak food felivery tersebut. Jadi tugas saya samada kena approve atau reject sesetangah data data dari Merchant. Ramai tahu bahawa food delivery bukan cover merchant atau vendor-vendor Muslim sahaja, tetapi akan cover non muslim vendor juga. Jadi, selain menyemak makanan Halal dan barang barangan yang dijual di vendor tertentu, dalam policy food delivery di Malaysia,  kami juga perlu meluluskan menu dan gambar serta melabel alkohol untuk dijual di kedai-kedai yang berdaftar di dalam sistem syarikat penghantaran makanan yg saya bekerja. Kemudian, akan ada beberapa pihak lain akan meneliti dan menyemak semula kerja-kerja kami selepas review data tersebut. Soalan saya, adakah pekerjaan saya terlibat dalam 10 golongan yg melibatkan arak? Jadi buat masa skrg saya masih belum buat apa-apa review mengenai alkohol. Sekian.

 

Saya harap info yg saya share di atas perlu dirahsiakan atas sebab2 tertentu (company policy). Terima kasih ustaz. Dan saya harap soalan saya tidak terlalu rumit. Jazakallahukhair","Jawapan  

وعليكم السلام ورحمة الله وبركاته
الحمدلله رب العلمين والصلاة والسلام علي أشرف الأنبياء المرسلين وعلي أله وصحبه أجمعين أما بعد

Secara umumnya pengharaman arak adalah berdasarkan kepada firman Allah SWT dalam surah al-Maidah ayat 20:

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

Imam Ibn Kathir dalam menafsirkan ayat ini dengan menyebut satu riwayat daripada Abdurrahim bin Ghanm RA bahawa Rasulullah SAW bersabda:

وإِنَّ الْخَمْرَ حَرَامٌ وَثَمَنُهَا حَرَامٌ، وَإِنَّ الْخَمْرَ حَرَامٌ وَثَمَنُهَا حَرَامٌ، وَإِنَّ الْخَمْرَ حَرَامٌ وَثَمَنُهَا حَرَامٌوَ

Maksudnya: Dan sesungguhnya khamar itu haram dan hasil jualannya juga haram, Sesungguhnya khamar itu haram dan hasil jualannya juga haram, Sesungguhnya khamar itu haram dan hasil jualannya juga haram. (Riwayat Ahmad)

Hadis yang diriwayatkan daripada Anas bin Malik RA:

لَعَنَ رَسُولُ اللَّهِ صَلَّى اللَّهُ عَلَيْهِ وَسَلَّمَ فِي الخَمْرِ عَشَرَةً: عَاصِرَهَا، وَمُعْتَصِرَهَا، وَشَارِبَهَا، وَحَامِلَهَا، وَالمَحْمُولَةُ إِلَيْهِ، وَسَاقِيَهَا، وَبَائِعَهَا، وَآكِلَ ثَمَنِهَا، وَالمُشْتَرِي لَهَا، وَالمُشْتَرَاةُ لَه

Maksudnya: Rasulullah SAW melaknat dalam urusan arak ini 10 golongan: Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya. (Riwayat al-Tirmidzi)

Berdasarkan potongan ayat al-Quran dan hadis di atas dapatlah disimpulkan bahawa pengharaman arak adalah sesuatu yang sangat berat dalam Islam, di dalam sejarah pensyariatan juga menunjukkan arak merupakan antara perkara terawal diperintahkan oleh Allah SWT agar umat Islam menjauhkan diri darinya. Pengharaman arak juga agak berbeza dengan pengharaman yang lain di mana pengkhususan laknat adalah bagi setiap daripada 10 golongan yang terlibat dengan urusan arak. Ini menunjukkan bahawa setiap yang ada kaitannya dengan arak wajib bagi umat Islam menjauhkan diri daripadanya.

Oleh itu, berdasarkan penerangan di atas kerja anda sebagai content moderator secara umumnya adalah harus dan hasil perkerjaan tersebut adalah halal. Namun sekiranya melibatkan content arak, maka sebaiknya perkara tersebut dielakkan kerana dibimbangi termasuk di dalam golongan yang mendapat laknat dari Allah SWT.

Sekian, terima kasih

والله أعلم بالصواب

 "
https://emusykil.muftiselangor.gov.my/index.php/site/jawapan?id=3881,"  Soalan

Assalamualaikum, saya nak bertanya jika pernah membuat pinjaman ptptn tapi tidak berkemampuan untuk bayar kerana berkahwin dan tidak bekerja. Suami juga gaji cukup untuk tampung kehidupan, adakah andai saya mati nanti roh saya akan tergantung kerana gagal melunaskan hutang dan adakah dosa sy akn diampun? ","Jawapan  

 وعليكم السلام ورحمة الله و بركاته
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه الأجمعين أما بعد

Merujuk kepada persoalan yang diajukan, secara asasnya hukum membayar hutang adalah wajib. Allah SWT berfirman di dalam Surah al-Baqarah ayat ke-282:

يَا أَيُّهَا الَّذِينَ آمَنُوا إِذَا تَدَايَنتُم بِدَيْنٍ إِلَىٰ أَجَلٍ مُّسَمًّى فَاكْتُبُوهُ ۚ وَلْيَكْتُب بَّيْنَكُمْ كَاتِبٌ بِالْعَدْلِ ۚ وَلَا يَأْبَ كَاتِبٌ أَن يَكْتُبَ كَمَا عَلَّمَهُ اللَّهُ ۚ فَلْيَكْتُبْ وَلْيُمْلِلِ الَّذِي عَلَيْهِ الْحَقُّ وَلْيَتَّقِ اللَّهَ رَبَّهُ وَلَا يَبْخَسْ مِنْهُ شَيْئًا ۚ فَإِن كَانَ الَّذِي عَلَيْهِ الْحَقُّ سَفِيهًا أَوْ ضَعِيفًا أَوْ لَا يَسْتَطِيعُ أَن يُمِلَّ هُوَ فَلْيُمْلِلْ وَلِيُّهُ بِالْعَدْلِ ۚ وَاسْتَشْهِدُوا شَهِيدَيْنِ مِن رِّجَالِكُمْ ۖ فَإِن لَّمْ يَكُونَا رَجُلَيْنِ فَرَجُلٌ وَامْرَأَتَانِ مِمَّن تَرْضَوْنَ مِنَ الشُّهَدَاءِ أَن تَضِلَّ إِحْدَاهُمَا فَتُذَكِّرَ إِحْدَاهُمَا الْأُخْرَىٰ ۚ وَلَا يَأْبَ الشُّهَدَاءُ إِذَا مَا دُعُوا

Maksudnya: Wahai orang-orang yang beriman! Apabila kamu menjalankan sesuatu urusan dengan hutang piutang yang diberi tempoh hingga ke suatu masa yang tertentu maka hendaklah kamu menulis (hutang dan masa bayarannya) itu dan hendaklah seorang penulis di antara kamu menulisnya dengan adil (benar) dan janganlah seseorang penulis enggan menulis sebagaimana Allah telah mengajarkannya. Oleh itu, hendaklah ia menulis dan hendaklah orang yang berhutangitu merencanakan (isi surat hutang itu dengan jelas). Dan hendaklah ia bertaqwa kepada Allah Tuhannya, dan janganlah ia mengurangkan sesuatu pun dari hutang itu. Kemudian jika orang yang berhutang itu bodoh atau lemah atau ia sendiri tidak dapat hendak merencanakan (isi itu), maka hendaklah direncanakan oleh walinya dengan adil benar); dan hendaklah kamu mengadakan dua orang saksi lelaki dari kalangan kamu. Kemudian kalau tidak ada saksi dua orang lelaki, maka bolehlah, seorang lelaki dan dua orang perempuan dari orang-orang yang kamu setujui menjadi saksi, supaya jika yang seorang lupa dari saksi-saksi perempuan yang berdua itu maka dapat diingatkan oleh yang seorang lagi. Dan jangan saksi-saksi itu enggan apabila mereka dipanggil menjadi saksi.

Dalil ini menekankan perintah wajib untuk melangsaikan hutang. Selain itu, hal hutang ini turut ditegaskan melalui sabda Baginda SAW yang diriwayatkan oleh Abu Hurairah RA:

نَفْسُ اَلْمُؤْمِنِ مُعَلَّقَةٌ بِدَيْنِهِ, حَتَّى يُقْضَى عَنْهُ

Maksudnya: Jiwa seseorang yang beriman tergantung dengan hutangnya sehingga dia melunaskannya. (Riwayat al-Tirmizi)

Berdasarkan dalil-dalil di atas, jelas difahami bahawa hukum membayar hutang adalah wajib, malah wajib bagi orang yang berhutang itu berniat untuk membayarnya. 

Hadis daripada Abu Hurairah RA bahawa Rasulullah SAW bersabda:

مَنْ أَخَذَ أَمْوَالَ النَّاسِ يُرِيدُ أَدَاءَهَا أَدَّى اللَّهُ عَنْهُ، وَمَنْ أَخَذَ يُرِيدُ إِتْلاَفَهَا أَتْلَفَهُ اللَّهُ

Maksudnya: Siapa yang mengambil harta manusia (berhutang) disertai maksud (niat) akan membayarnya maka Allah akan membayarkannya untuknya, sebaliknya siapa yang mengambilnya dengan maksud merosaknya (merugikannya) maka Allah akan merosak orang itu. (Riwayat al-Bukhari)

Walau bagaimanapun jika tidak berkemampuan, Allah tidak membebankan seseorang itu dengan sesuatu yang di luar kemampuan, sebagaimana firman Allah SWT di dalam surah al-Baqarah ayat 286:

لَا يُكَلِّفُ اللَّهُ نَفْسًا إِلَّا وُسْعَهَا لَهَا

Maksudnya: Allah tidak memberati seseorang melainkan apa yang terdaya olehnya.

Di dalam satu hadis yang diriwayatkan daripada Abu Hurairah RA bahawa Rasulullah SAW bersabda:

مَطْلُ الغَنِيِّ ظُلْمٌ

Maksudnya: Melewatkan pembayaran hutang bagi orang yang kaya adalah suatu kezaliman. (Riwayat al-Bukhari)

Ini bermakna, melewatkan bayaran bagi yang tidak berkemampuan tidak dianggap suatu kezaliman atau berdosa.

Walau bagaimanapun, wajib ke atas orang yang berhutang itu berniat dan berusaha untuk melunaskan hutangnya.

والله أعلم بالصواب"
https://emusykil.muftiselangor.gov.my/index.php/site/jawapan?id=3882,"  Soalan

Soalan: Assalamualaikum w.b.t, 

Seorang anak lelaki mempunyai dua hutang dengan ibunya. Nilai kedua-dua hutang tersebut semasa pemergian arwah si ibu adalah serupa.

Hutang pertama berkaitan dengan rumah: Si ibu bersetuju membayarkan harga sebuah rumah buat anak lelakinya dan si anak akan diberi pemilikan penuh terhadap rumah tersebut dengan syarat si anak membayar semula harga rumah tersebut secara menyeluruh. Jika si anak gagal berbuat demikian, si ibu telah menyuruh si anak berkongsi rumah tersebut dengan kakaknya. 

Hutang kedua pula berkaitan dengan kereta. Dalam kes ini, si anak telah melangsaikan hutang tersebut semasa si ibu masih hidup. Saya difahamkan si ibu juga menganggap si anak membayar hutang kereta dan bukannya hutang rumah.

Selepas pemergian si ibu, keseluruhan ahli waris berbincang tentang hal faraid. Mereka menganggap rumah tersebut masih dikira harta si ibu. Menurut perjanjian, si anak perlu berkongsi rumah tersebut dengan kakaknya. Walaubagaimanapun, si anak mengatakan bahawa hutang kereta yang dia bayar kepada ibunya boleh ditukar menjadi hutang rumah kerana nilai hutang adalah serupa. Jadi si anak menganggap hutang rumah telah selesai dan hutang yang tinggal adalah hutang kereta pula. 

Persoalannya, si ibu sebagai pemberi hutang telah meninggal dunia. Adakah perbuatan si anak ini dibenarkan di sisi syarak? Mohon pandangan Mufti, terima kasih.","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Bagi kes hutang pertama: Berdasarkan kenyataan yang diberikan, ibu setuju membayarkan harga rumah untuk anak lelakinya. Ini bermakna pada asasnya rumah itu adalah milik anak lelaki tersebut, dan anak lelaki tersebut perlu membayar kembali harga rumah tersebut kepada ibu sebagai hutang.

Walau bagaimanapun, ibu telah meletakkan syarat bahawa seandainya anak tersebut dapat membayar semula secara penuh hutang tersebut kepada ibunya, maka anak lelaki itu berhak mendapat pemilikan secara penuh rumah tersebut. Namun sekiranya anak gagal membayar penuh hutang tersebut, maka anak tersebut perlu berkongsi pemilikan bersama kakaknya. Memandangkan perkongsian itu diberikan kepada kakak berdasarkan hutang yang belum dijelaskan, maka nisbah perkongsian pemilikan rumah juga berdasarkan kepada nisbah baki hutang terhadap nilai semasa rumah. Anak itu boleh menebus nisbah pemilikan itu dengan membayar baki hutang kepada kakak. Oleh kerana pemberian hak perkongsian pemilikan itu (jika anak gagal membuat pembayaran penuh) tidak dikaitkan dengan kematian si ibu, maka ia adalah hibah dan tidak terikat dengan hukum wasiat. Oleh itu, waris-waris yang lain tidak berhak mendapat perkongsian pemilikan rumah tersebut. 

Bagi kes hutang kedua: Pada asasnya memindahkan tujuan sesuatu pembayaran kepada tujuan yang lain adalah tidak diharuskan melainkan dengan persetujuan pihak-pihak yang terlibat. Di dalam kes ini, memandangkan salah seorang pihak, iaitu si ibu telah meninggal dunia, maka pemindahan tujuan daripada pembayaran kereta kepada pembayaran rumah adalah tidak dibenarkan. Maka pembayaran itu kekal sebagaimana asal tujuan pembayaran itu dibuat, iaitu pembayaran untuk kereta, dan bukan sebagai pembayaran untuk rumah.

والله أعلم بالصواب"
https://emusykil.muftiselangor.gov.my/index.php/site/jawapan?id=3883,"  Soalan

Soalan: Assalamualaikum w.b.t, 

Seorang anak lelaki mempunyai dua hutang dengan ibunya. Nilai kedua-dua hutang tersebut semasa pemergian arwah si ibu adalah serupa.

Hutang pertama berkaitan dengan rumah: Si ibu bersetuju membayarkan harga sebuah rumah buat anak lelakinya dan si anak akan diberi pemilikan penuh terhadap rumah tersebut dengan syarat si anak membayar semula harga rumah tersebut secara menyeluruh. Jika si anak gagal berbuat demikian, si ibu telah menyuruh si anak berkongsi rumah tersebut dengan kakaknya. 

Hutang kedua pula berkaitan dengan kereta. Dalam kes ini, si anak telah melangsaikan hutang tersebut semasa si ibu masih hidup. Saya difahamkan si ibu juga menganggap si anak membayar hutang kereta dan bukannya hutang rumah.

Selepas pemergian si ibu, keseluruhan ahli waris berbincang tentang hal faraid. Mereka menganggap rumah tersebut masih dikira harta si ibu. Menurut perjanjian, si anak perlu berkongsi rumah tersebut dengan kakaknya. Walaubagaimanapun, si anak mengatakan bahawa hutang kereta yang dia bayar kepada ibunya boleh ditukar menjadi hutang rumah kerana nilai hutang adalah serupa. Jadi si anak menganggap hutang rumah telah selesai dan hutang yang tinggal adalah hutang kereta pula. 

Persoalannya, si ibu sebagai pemberi hutang telah meninggal dunia. Adakah perbuatan si anak ini dibenarkan di sisi syarak? Mohon pandangan Mufti, terima kasih.","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Bagi kes hutang pertama: Berdasarkan kenyataan yang diberikan, ibu setuju membayarkan harga rumah untuk anak lelakinya. Ini bermakna pada asasnya rumah itu adalah milik anak lelaki tersebut, dan anak lelaki tersebut perlu membayar kembali harga rumah tersebut kepada ibu sebagai hutang.

Walau bagaimanapun, ibu telah meletakkan syarat bahawa seandainya anak tersebut dapat membayar semula secara penuh hutang tersebut kepada ibunya, maka anak lelaki itu berhak mendapat pemilikan secara penuh rumah tersebut. Namun sekiranya anak gagal membayar penuh hutang tersebut, maka anak tersebut perlu berkongsi pemilikan bersama kakaknya. Memandangkan perkongsian itu diberikan kepada kakak berdasarkan hutang yang belum dijelaskan, maka nisbah perkongsian pemilikan rumah juga berdasarkan kepada nisbah baki hutang terhadap nilai semasa rumah. Anak itu boleh menebus nisbah pemilikan itu dengan membayar baki hutang kepada kakak. Oleh kerana pemberian hak perkongsian pemilikan itu (jika anak gagal membuat pembayaran penuh) tidak dikaitkan dengan kematian si ibu, maka ia adalah hibah dan tidak terikat dengan hukum wasiat. Oleh itu, waris-waris yang lain tidak berhak mendapat perkongsian pemilikan rumah tersebut. 

Bagi kes hutang kedua: Pada asasnya memindahkan tujuan sesuatu pembayaran kepada tujuan yang lain adalah tidak diharuskan melainkan dengan persetujuan pihak-pihak yang terlibat. Di dalam kes ini, memandangkan salah seorang pihak, iaitu si ibu telah meninggal dunia, maka pemindahan tujuan daripada pembayaran kereta kepada pembayaran rumah adalah tidak dibenarkan. Maka pembayaran itu kekal sebagaimana asal tujuan pembayaran itu dibuat, iaitu pembayaran untuk kereta, dan bukan sebagai pembayaran untuk rumah.

والله أعلم بالصواب"
https://emusykil.muftiselangor.gov.my/index.php/site/jawapan?id=3884,"  Soalan

Assalamualaikum w.b.t. Baru2 ini saya ada melihat video dimana pelanggan datang ke kedai makan sambil membuat video. Setelah selesai makan, pelanggan tersebut enggan membayar malah menyuruh kedai tersebut untuk membayar sejumlah wang kepadanya atas sebab beliau telah membuat review kedai tersebut. Pada awalnya pihak kedai tersebut enggan membayar kerana pelanggan tersebut tidak dijemput untuk melakukan sebarang review dan tiada persetujuan terdahulu dilakukan sebelum beliau datang ke kedai makan itu. Namun, setelah diasak beberapa kali oleh pelanggan, pihak kedai akur untuk membayar pelanggan tersebut. Soalan saya, apakah hukum mengambil duit tersebut dan menjadikan kegiatan ini sebagai salah satu punca cari rezeki?","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan; kini terdapat pelbagai teknik yang dilakukan oleh peniaga bagi melariskan jualan mereka. Antara teknik terkenal yang digunakan peniaga adalah dengan menggunakan khidmat ulasan berbayar atau paid review. Orang yang menjalankan khidmat paid review ini akan diberikan produk oleh peniaga untuk mencubanya sendiri dan diminta untuk mempromosikan dan menyakinkan orang ramai untuk membeli produk tersebut.

Perkhidmatan ini secara asasnya dilakukan atas kerelaan atau persetujuan antara peniaga dan juga pemberi khidmat. Kerelaan ini mestilah terjadi tanpa adanya sebarang unsur yang mencacatkan kerelaan contohnya penipuan, menyembunyikan aib dan lain-lain. Semakin tinggi nilai populariti seseorang, biasanya akan semakin tinggi kadar bayaran yang dikenakan.

Berbalik kepada soalan di atas, tindakan seseorang yang membuat ulasan terhadap sesuatu produk tanpa izin dan persetujuan bersama dan meminta bayaran terhadap khidmat tersebut merupakan satu tindakan yang bertentangan dengan syarak. Ia boleh dianggap sebagai mengambil kesempatan terhadap orang lain dan mengambil harta secara batil. Memaksa peniaga atau pemiik permis untuk membayar adalah suatu kezaliman dan menerima wang daripadanya tanpa kerelaan adalah suatu dosa.

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin.

والله أعلم بالصواب"
https://emusykil.muftiselangor.gov.my/index.php/site/jawapan?id=3886,"  Soalan

Assalamualaikum, baru-baru ini timbul pergaduhan mengenai servis pemindahan Wang, adakah dikira sebagai riba' atau tidak? Sebagai contoh si A mengalami masalah pengeluaran wang dan menggunakan servis dari B. Telah dinyatakan dari awal servis ini akan dikenakan sebanyak RMX.00 dan dipersetujui oleh dua pihak, adakah ianya masih dikategorikan sebagai riba' kerana dua nilai Wang yang tidak sama walaupun telah ada persetujuan di antara penjual dan pembeli ?

 ","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Urusan pemindahan wang adalah satu perkhidmatan yang boleh mengenakan cas atau upah dan tidak timbul isu riba.

Walau bagaimanapun sekiranya pemindahan wang tersebut melibatkan pertukaran mata wang yang berbeza, maka pertukaran itu perlu dilakukan secara lani atau on the spot (yadan bi yadin). 

Jika pertukaran mata wang itu melibatkan mata wang yang sama jenis, maka nilainya hendaklah sama (mathalan bi mathalin).

والله أعلم بالصواب

 "
https://emusykil.muftiselangor.gov.my/index.php/site/jawapan?id=3889,"  Soalan

1. Bolekah kita rebranding barang, seperti ada satu company ni die ambik inspirasi bau minyak wangi brand lain lepastu die letak pada produk dia( jenama dia) adakah ini dibenarkan ? 

Contoh seperti brand yang tengah up iaitu szindore

 ","Jawapan  

وعليكم السلام ورحمة الله وبركاته  

الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Jenama menurut Dewan Bahasa dan Persuratan ialah jenis barang yang memakai nama khas yang dikeluarkan oleh pengeluar (pembuat, pengilang) tertentu. Ia juga bermaksud nama, istilah, reka bentuk, simbol dan ciri lain yang digunakan oleh sesuatu organisasi atau produk bagi membezakan perniagaannya dengan orang lain. .

Manakala rebranding atau penjenamaan semula merupakan suatu usaha untuk memperbaiki perusahaan yang sedia ada ke arah yang lebih baik dari segi kualiti, mutu, kuantiti produk dan sebagainya bagi menghasilkan perniagaan yang lebih baik dan menguntungkan.

Menurut soalan tuan, kami berpendapat adalah tidak menjadi kesalahan jika seseorang mengambil inspirasi dari perusahaan orang lain untuk melakukan penjenamaan sendiri. Hal ini kerana tindakannya hanya mengambil inspirasi dan bukanlah meniru produk yang sama tanpa izin pemilik asal. Bahkan, penjenamaan baru telah dilakukan menunjukkan wujudnya perbezaan produknya dengan produk yang diambil inspirasi.  

Perkara ini berbeza dengan pembuatan atau penjualan barang tiruan sebagai helah untuk mengambil keuntungan kepentingan peribadi dengan mencuri hak cipta orang lain tanpa izin pemilik asal yang jelas dilarang dalam Islam.

والله أعلم بالصواب"
https://emusykil.muftiselangor.gov.my/index.php/site/jawapan?id=3898,"  Soalan

Assalammualaikum Tuan,

Saya ada pertanyaan berkaitan kutipan khairat kematian oleh Masjid atau Surau di kawasan saya.

Baru-baru ini, ada isu berkaitan pembayaran tahunan khairat kematian di kawasan saya. Apa yang berlaku, keluarga arwah dikatakan tertunggak bayaran tahun dan tetapi bayaran khairat pada tahun arwah meninggal ada dijelaskan sebelum arwah meninggal. 
 

Persoalan yang berbangkit adalah, adakah wajib untuk keluarga menjelaskan jika tertunggak bayaran khairat untuk tahun-tahun yg lepas? Adakah ini dikira sebagai wajib atau sunat untuk dijelaskan? 
 

Soalan kedua, katakan saya dah pindah dari kawasan A selama 10 tahun dan kembali tinggal ke kawasan A semula, adakah diwajibkan saya untuk membayar 10 tahun khairat kematian dari saya pindah dan kembali?

 

Diharap dapat penjelasan mutlak dari pihak tuan berkaitan isu diatas. 
 

Terima kasih.","Jawapan  

وعليكم السلام ورحمة الله وبركاته
الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد 

Tabung Khairat Kematian bermakna simpanan wang (yuran) yang dikumpul untuk kebajikan ahli-ahlinya yang meninggal dunia misalnya perbelanjaan kelengkapan dan pengurusan jenazah, upah tukang mandi dan penggali kubur dan sebagainya. Secara ringkas, konsep tabung khairat kematian ialah setiap anggota atau setiap keluarga yang berdaftar dengan dana ini akan dikenakan membayar wang caruman, sama ada bulanan atau tahunan. Amaun caruman pula berbeza bergantung pada jumlah manfaat yang akan dibayar sebagai bantuan apabila ada ahli yang meninggal dunia.

Berkaitan ini, asas paling penting adalah akad atau perjanjian semasa permulaan membayar dalam tabung khairat kematian ini. Konsep paling mudah dalam pengamalan kebiasaan tabung khairat kematian adalah sekiranya seseorang tidak membayar caruman, maka terputuslah segala manfaat yang sewajarnya diterima oleh seseorang itu.

Dalam Surah al-Maidah ayat 1, Allah SWT berfirman:

يَا أَيُّهَا الَّذِينَ آمَنُوا أَوْفُوا بِالْعُقُودِ ۚ

Maksudnya: Wahai orang-orang yang beriman, penuhi serta sempurnakanlah perjanjian-perjanjian.

Daripada Anas bin Malik RA bahawa Nabi SAW bersabda:

الْمُسْلِمُونَ عَلَى شُرُوطِهِمْ

Maksudnya: Orang Islam itu terikat dengan syarat-syarat (perjanjian) mereka (yang mereka sepakati). (Riwayat Al-Daruqutni)

Berkaitan persoalan tuan sama ada ia hutang atau tidak, ia perlu dimaklumi secara akad dan perjanjian. Sekiranya tidak dinyatakan, ia tidak dianggap hutang kerana manfaat akan diterima sekiranya dia membayarnya. Melainkan, sekiranya keluarga berkenaan ada menerima manfaat sepanjang tempoh tidak membayar itu, maka pihak penganjur boleh menuntut pembayaran tunggakan berkenaan selama mana ia menerima manfaat. Sewajarnya pihak penganjur memaklumkan kepada keluarga berkenaan tanpa perlu berlarutan sehingga 10 tahun dan mengambil tindakan sewajarnya.

Begitu juga persoalan kedua, tuan tidak perlu membayar apa-apa tunggakan kerana tidak berada dalam qariah yang dimaksudkan.

والله أعلم بالصواب"
https://emusykil.muftiselangor.gov.my/index.php/site/jawapan?id=3904,"  Soalan

Assalammualaikum,

Saya ingin bertanya berkaitan pajak gadai emas.

 

Contoh situasi seperti berikut;

1. Ali ada duit RM600,000 untuk digunakan sebagai modal perniagaan. Wang tersebut hasil simpanan peribadinya, bukan wang pinjaman.

2. Dengan duit itu, Ali membeli 2KG emas secara tunai dan mengadaikannya beberapa hari selepas itu di pejabat Ar-Rahnu. 

3. Hasil perbincangan, beliau diberi pinjaman sebanyak 90% dari nilai marhun emas tersebut iaitu sekitar RM540,000.

4. Duit hasil gadaian emas tersebut pula, beliau gunakan untuk memulakan perniagaan secara separuh masa.

5. Setiap 10 bulan, Ali akan membayar upah simpan dan memperbaharui tempoh gadaiannya. 

6. Setelah 5 tahun berniaga, Ali memperoleh keuntungan berlipat kali ganda dari perniagaannya itu.

7. Beliau menebus semula 2KG emas yang telah digadainya sebelum ini dari Pejabat Ar-Rahnu.

8. Emas yang telah beliau tebus itu dijual semula di kedai emas untuk mendapatkan tunai.

9. Secara tidak langsung, beliau bukan sahaja mendapat keuntungan dari perniagaannya itu, bahkan keuntungan dari kenaikan harga emas gadaiannya.

 

Berdasarkan situasi di atas;

Soalan 1 : Apakah hukumnya jika seseorang yang mempunyai wang tunai membeli emas bertujuan untuk dijadikan sebagai sandaran menjalankan perniagaan sahaja atas alasan wang kertas (fiat) ada kadar inflasi tetapi emas tiada? Secara tidak langsung, beliau juga telah menggunakan duit hasil gadaian emas itu sebagai modal pelaburannya.

Soalan 2 : Jika agama tidak melarangnya, bolehkah jika sesebuah syarikat perniagaan menukarkan sebahagian besar tunai dan aset yang mereka miliki kepada emas dan mengadaikan emas tersebut bagi mereka dapatkan semula tunai (melalui pinjaman hasil gadaian) untuk modal perniagaan, pelaburan dan membiayai operasi syarikat?

 

Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Soalan 1: Hukum membeli emas dengan niat menjadikan emas tersebut sebagai cagaran untuk membuat pinjaman dan dengan wang pinjaman tersebut digunakan bagi memulakan perniagaan adalah diharuskan dan tidak bercanggah dengan ajaran Islam.

Soalan 2: Begitu juga bagi mana-mana syarikat yang ingin melakukan seperti di atas, ia harus dan dibenarkan.

Walau bagaimanapun, bagi proses no. 5, yang mana pihak pemberi hutang mensyaratkan emas (harta cagaran) tersebut hendaklah disimpan bersama mereka dengan mengenakan bayaran atau upah, adalah salah dan menyalahi hukum syarak. Ini adalah kerana ia mengandungi usur riba sebagaimana kaedah Fiqh yang mengatakan: 

كل قرض جرى نفعاً فهو ربا

Maksudnya: Setiap hutang yang menghasilkan manfaat atau keuntungan, maka ia adalah riba.

والله أعلم بالصواب"
https://emusykil.muftiselangor.gov.my/index.php/site/jawapan?id=3912,"  Soalan

Assalamualaikum,Saya nak tanya berkaitan ehailing, sebagai contoh kite daftar grab dan di beri id Non halal, tetapi kite tidak boleh menukar id tersebut kepada id halal kerana id di beri secara rawak.

Ade pihak yang menawarkan penukaran id Non halal kepada id halal dengan bayaran tertentu,melalui pihak yang tidak di ketahui oleh grab atau ade orang dalam yang bersubahat dengan perbuatan ini.

Soalan saya apakah hukum nya?

Bagaimana dengan berkat pendapatannya?","Jawapan  

وعليكم السلام ورحمة الله وبركاته

Daripada Abu Hurairah RA bahawa Nabi SAW bersabda:

الْمُسْلِمُونَ عَلَى شُرُوطِهِمْ

Maksudnya: Orang Islam wajib mematuhi syarat yang telah mereka sepakati. (Riwayat al-Hakim) 

Sekiranya id non halal tersebut memberi kesan percampuran pendapatan yang menjurus kepada tidak patuh syarak, sewajarnya ia disuarakan secara rasmi kepada pihak Grab supaya ditukar kepada id halal dan pilihan ehailing yang semakin banyak boleh difikirkan untuk bertukar kepada yang lebih memberi keberkatan dalam pendapatan.

Selagi mana pihak Grab tidak membenarkan perkara jual beli secara rahsia itu, selagi itu ia akan menjejaskan keberkatan pendapatan. Apatah lagi sekiranya id non halal itu tidak memberi kesan dalam pendapatan, maka perbuatan jual beli rahsia bagi mendapatkan id halal adalah tidak sewajarnya berlaku.

 Allah SWT telah berfirman dalam surah an-Nisa’ ayat 29:

یَـٰۤأَیُّهَا ٱلَّذِینَ ءَامَنُوا۟ لَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Wahai orang-orang yang beriman! Janganlah kamu saling memakan harta sesamamu dengan jalan yang batil. 

والله أعلم بالصواب"
https://emusykil.muftiselangor.gov.my/index.php/site/jawapan?id=3913,"  Soalan

Jika adik berhutang (adik masih hidup) dengan orang lain, adakah menjadi tanggungjawab kakak untuk membayar hutang tersebut jika si pemberi hutang datang menuntut?

Si pemberi hutang cuba untuk menghubungi adik namun tidak berjaya. Saya sendiri juga cuba menghubunginya namun tidak berbalas.

Adakah tanggungjawab membayar hutang itu akan jatuh kepada ahli keluarga sedangkan penghutang masih hidup?","Jawapan  

وعليكم السلام ورحمة الله وبركاته

Allah SWT berfirman dalam Surah al-Baqarah ayat 282

يَا أَيُّهَا الَّذِينَ آمَنُوا إِذَا تَدَايَنتُم بِدَيْنٍ إِلَىٰ أَجَلٍ مُّسَمًّى فَاكْتُبُوهُ ۚ وَلْيَكْتُب بَّيْنَكُمْ كَاتِبٌ بِالْعَدْلِ 

Maksudnya: Wahai orang-orang yang beriman! Apabila kamu menjalankan sesuatu urusan dengan hutang piutang yang diberi tempoh hingga ke suatu masa yang tertentu maka hendaklah kamu menulis (hutang dan masa bayarannya) itu dan hendaklah seorang penulis di antara kamu menulisnya dengan adil (benar).

Hukum membayar hutang adalah wajib. Rriwayat daripada Abu Hurairah RA, bahawa sabda Rasulullah SAW:

نَفْسُ الْمُؤْمِنِ مُعَلَّقَةٌ بِدَيْنِهِ حَتَّى يُقْضَى عَنْهُ

Maksudnya: Jiwa seorang mukmin tergantung dengan hutangnya sehingga dilunaskan hutang baginya. (Riwayat al-Tirmizi)

Sengaja melewat-lewatkan bayaran semula hutang bagi yang berkemampuan adalah suatu kezaliman sebagaimana riwayat daripada Abu Hurairah RA bahawa Rasulullah SAW bersabda:

مَطْلُ الغَنِيِّ ظُلْمٌ

Maksudnya: Penangguhan pembayaran semula hutang oleh orang yang mampu membayarnya, adalah satu kezaliman. (Riwayat al-Bukhari)

Manakala orang yang sengaja tidak mahu membayar hutangnya dianggap sebagai pencuri di sisi Allah SWT. Daripada Suhaib RA bahawa Rasulullah SAW bersabda:

أَيُّمَا رَجُلٍ تَدَيَّنَ دَيْنًا، وَهُوَ مُجْمِعٌ أَنْ لَا يُوَفِّيَهُ إِيَّاهُ، لَقِيَ اللَّهَ سَارِقًا

Maksudnya: Siapa saja yang berhutang, dan dia bertekad (atau berniat) untuk tidak mahu membayar semula hutangnya, maka dia akan bertemu Allah (di akhirat nanti) sebagai seorang pencuri. (Riwayat Ahmad)

Islam sangat memandang berat dalam pengurusan hutang khususnya yang meminjam supaya dilangsaikan dengan sebaiknya. Bagi persoalan yang dinyatakan, selagi mana adik masih hidup, kewajipan membayar hutang adalah di bawah tanggungjawab adik dan waris tidak diwajibkan membayarnya. Bahkan sekiranya adik meninggal dunia sekalipun waris tidak diwajibkan membayar hutang itu.

Sebagaimana firman Allah SWT dalam Surah al-An’am: Ayat 164:

وَلَا تَزِرُ وَازِرَةࣱ وِزۡرَ أُخۡرَىٰۚ

Maksudnya: Dan orang yang dapat menanggung, tidak akan menanggung dosa perbuatan orang lain (bahkan dosa usaha sahaja).

Namun, sekiranya waris menolong membayar hutang yang tertinggal, maka perbuatan itu termasuk dalam bab kebaikan (ihsan) kepada adik dan mendapat ganjaran pahala yang besar daripada Allah SWT.

والله أعلم بالصواب"
https://emusykil.muftiselangor.gov.my/index.php/site/jawapan?id=3916,"  Soalan

Assalamualaikum Ustaz

Saya ada kemusykilan bekaitan pekerjaan.

Saya menerima tawaran kerja sebagai Data Entry di bank.

Skopnya adalah memasukkan data dalam sistem komputer.

Adakah pekerjaan tersebut halal ?","Jawapan  

وعليكم السلام ورحمة الله وبركاته

Daripada Jabir RA, bahawa Rasulullah SAW bersabda:

لَعَنَ رَسُولُ اللهِ صَلَّى اللهُ عَلَيْهِ وَسَلَّمَ آكِلَ الرِّبَا، وَمُؤْكِلَهُ، وَكَاتِبَهُ، وَشَاهِدَيْهِ»، وَقَالَ: «هُمْ سَوَاءٌ

Bermaksud: Rasulullah SAW melaknat penerima riba dan pembayar riba dan orang yang mencatatnya dan kedua-dua saksinya dan Baginda berkata mereka itu semuanya sama. (Riwayat Muslim)

Manakala riwayat daripada al-Nu’man bin Basyir RA, bahawa Baginda Nabi Muhammad SAW bersabda:

إِنَّ الْحَلَالَ بَيِّنٌ، وَإِنَّ الْحَرَامَ بَيِّنٌ، وَبَيْنَهُمَا مُشْتَبِهَاتٌ لَا يَعْلَمُهُنَّ كَثِيرٌ مِنَ النَّاسِ، فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ، وَمَنْ وَقَعَ فِي الشُّبُهَاتِ وَقَعَ فِي الْحَرَامِ، كَالرَّاعِي يَرْعَى حَوْلَ الْحِمَى، يُوشِكُ أَنْ يَرْتَعَ فِيهِ

Maksudnya: Sungguh yang halal itu jelas, yang haram pun jelas. Dan di antara keduanya ada perkara yang syubhah, yang tidak diketahui oleh kebanyakan orang. Maka barangsiapa yang menghindari syubhah, maka berarti dia telah membebaskan agama dan kehormatannya. Dan barangsiapa yang terjatuh ke dalam perkara-perkara syubhah, maka dia jatuh dalam perkara yang diharamkan. Seperti seorang gembala menggembalakan di sekitar tanah larangan. Hampir saja dia masuk dalam tanah larangan itu.

Merujuk kepada soalan yang diajukan, sekiranya Data Entry tersebut berkaitan dengan transaksi berkaitan dengan riba atau seumpama dengannya, maka hukum perkerjaan tersebut adalah haram. Walaupun sekiranya ia tidak melibatkan transaksi berkaitan riba secara khusus, namun bekerja di tempat yang aktivitinya atau hasilnya seratus peratus melibatkan riba, seperti di bank konvensional, maka ia tetap mengandungi unsur syubhah yang patut dielakkan.   

والله أعلم بالصواب

 "
https://emusykil.muftiselangor.gov.my/index.php/site/jawapan?id=3917,"  Soalan

Assalamu'alaikum...

 

Adakah status Insurans MCIS patuh syariah?

Dilampirkan resit rasmi pembayaran polisi insurans isteri saya untuk rujukan pihak tuan.

Kami menunggu maklum balas daripada pihak tuan.

Segala kerjasama yang diberikan kami dahului dengan ucapan terima kasih.

 

Sekian,

Khairul Zaman

019-3484726

Kluang, Johor","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

MCIS merupakan sebuah syarikat Insurans Konvensional yang berdaftar di bawah Akta Insurans dan carian di laman rasmi MCIS juga tidak menemui sebarang kaitan syarikat ini dengan Takaful atau tiada . Hasil semakan yang dibuat di laman rasmi MCIS tertera penafian seperti ayat di bawah dalam dana-dana pelaburan MCIS

• This is not a Shariah-compliant product. However, Jati Fund, Titan Fund and Global Yakin Fund invest in Shariah-approved securities and will continue to do so. For more information about the funds mentioned above, kindly refer to the Fund Fact Sheet.

Oleh itu, apa yang dapat difahami daripada penafian di atas adalah pihak MCIS tidak mendapat pengesahan patuh syariah daripada pihak berautoriti seperti Suruhanjaya Sekuriti atau Bank Negara, tetapi pihak MCIS hanya memberikan isyarat bahawa sumber kewangan yang diperolehi dari para pencarum akan dilaburkan dalam dana-dana yang telah disahkan patuh syariah. Dalam memastikan setiap urusniaga itu bertepatan dengan syariah ia bukan hanya tentang bagaimana wang tersebut diniagakan atau dilaburkan bahkan ianya ada kaitan seawal kontrak (akad) ditandatangani, termasuk juga transaksi dan lain-lain perkara yang perlu disahkan oleh pihak berautoriti sebelum ianya boleh disahkan sebagai pelaburan yang patuh syariah.

والله أعلم بالصواب

Sekian, terima kasih.   "
https://emusykil.muftiselangor.gov.my/index.php/site/jawapan?id=3928,"  Soalan

Salam Ustaz

 

Nak bertanya bagaimana hendak uruskan harta berbentuk tunai yang banyak  (contoh RM10k) dari seorang perempuan OKU berumur dalam 60an dan tidak berkeluarga (duduk dengan keluarga angkat, ibu bapa angkat telah meninggal), berstatus OKU, tidak berpelajaran serta tidak diketahui waris sebenar?Bolehkah duit berkenaan disalurkan dalam bentuk sedekah kepada Pusat Tahfiz, Rumah Orang Tua atau surau atau masjid?

 

Sekian, terima kasih.","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan; hukum menguruskan duit orang kelainan Upaya (OKU) adalah diharuskan. Namun, harta itu hendaklah diuruskan dengan amanah iaitu dengan menggunakan harta tersebut hanya untuk keperluan dan kebajikan OKU itu semata-mata. Harta tersebut hendaklah dibelanjakan secara berhemah atau dengan cara yang baik (bi al-ma'ruf).

Harta tersebut tidak boleh disedekahkan melainkan atas kehendak dan kesedaran OKU tersebut. Sekiranya OKU itu meninggal dunia dan tidak mempunyai waris, harta itu tidak boleh diambil sewenang-wenangnya dan hendaklah diserahkan kepada Baitumal untuk mewarisi harta tersebut.

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب"
https://emusykil.muftiselangor.gov.my/index.php/site/jawapan?id=3929,"  Soalan

Assalamualaikum ustaz/ ustazah.

Saya mempunyai soalan mengenai pembahagian harta pusaka.

Ibu saudara saya telah meninggal dunia kira2 2 bulan yg lalu. Almarhumah tidak mempunyai anak atau suami. Almarhumah mempunyai 2 org adik beradik perempuan seibu sebapa yang masih hidup manakala seorg kakak  serta seorang abang seibu sebapa telah meninggal dunia terlebih dahulu. Almarhumah juga mempunya 2 org sepupu lelaki yg masih hidup. 

Mohon penjelasan mengenai pembahagian harta pusaka yang ditinggalkan serta prosedur sebenar untuk pembahagian tersebut. Adakah perlu untuk mendapatkan perintah mahkamah atau pembahagian mengikut faraid blh terus dilakukan.

Sekian, terima kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umum berdasarkan data dan maklumat yang disebutkan:

- 2 orang adik beradik perempuan seibu sebapa adalah ahli waris yang sah tetapi mereka adalah ashabul furud bukanlah asabah yang menyebabkan akan ada lebihan harta yang tidak habis dibahagikan.

- 2 orang sepupu (dengan andaian bahawa sepupu yang dimaksudkan adalah Anak Lelaki kepada Saudara Lelaki Seibu Sebapa kepada Bapa {Adik Beradik Ayah}) merupakan asabah yang akan mendapat baki dari ashabul furud (adik beradik perempuan) di atas.

Asas pembahagiannya adalah: 

2 orang adik beradik perempuan seibu sebapa mendapat 2/6 setiap seorang manakala 2 orang sepupu (dengan andaian bahawa sepupu yang dimaksudkan adalah Anak Lelaki kepada Saudara Lelaki Seibu Sebapa kepada Bapa {Adik Beradik Ayah}) mendapat asabah iaitu 1/6 setiap seorang.

Kiraan di atas merupakan kiraan secara umum berdasarkan maklumat yang diberikan di dalam soalan. Pembahagian Harta Pusaka merupakan bidang kuasa Mahkamah Syariah dan Majlis Agama Islam Negeri-Negeri, oleh itu adalah dinasihatkan agar mendapatkan nasihat dan panduan awal daripada Majlis Agama Islam Negeri yang berhampiran.

والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=3932,"  Soalan

Assalamualaikum. saya nak tanya. apa hukum jika kita menjual barang pemberian orang? contohnya orang bagi saya pakaian. sebab diaorang taknak lagi pakaian tersebut. jadi saya ambil. dan lepas taknak guna saya jual barang2 itu. adakah sah jual beli saya itu?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Menjadi kewajipan sesama Islam untuk menjalin hubungan baik antara satu sama lain. Ramai orang  yang menjalinkanya dengan berbagai ekspresi, salah satunya dengan memberikan hadiah. Dalam Islam, memberikan sesuatu kepada orang lain dalam rangka menjalin silaturahmi dan mempererat hubungan adalah sangat dituntut dan hukumnya adalah sunat. 
Barang yang telah diberi atau diderma telah menjadi hak milik penerima untuk menggunakan barang tersebut seperti mana yang dikehendaki.

Ibn Umar RA telah meriwayatkan dalam sebuah hadis, dia berkata:

 أَخَذَ عُمَرُ جُبَّةً مِنْ إِسْتَبْرَقٍ تُبَاعُ فِي السُّوقِ، فَأَخَذَهَا، فَأَتَى بِهَا رَسُولَ اللَّهِ صَلَّى اللهُ عَلَيْهِ وَسَلَّمَ، فَقَالَ: يَا رَسُولَ اللَّهِ، ابْتَعْ هَذِهِ تَجَمَّلْ بِهَا لِلْعِيدِ وَالوُفُودِ، فَقَالَ لَهُ رَسُولُ اللَّهِ صَلَّى اللهُ عَلَيْهِ وَسَلَّمَ: «إِنَّمَا هَذِهِ لِبَاسُ مَنْ لاَ خَلاَقَ لَهُ» فَلَبِثَ عُمَرُ مَا شَاءَ اللَّهُ أَنْ يَلْبَثَ، ثُمَّ أَرْسَلَ إِلَيْهِ رَسُولُ اللَّهِ صَلَّى اللهُ عَلَيْهِ وَسَلَّمَ بِجُبَّةِ دِيبَاجٍ، فَأَقْبَلَ بِهَا عُمَرُ، فَأَتَى بِهَا رَسُولَ اللَّهِ صَلَّى اللهُ عَلَيْهِ وَسَلَّمَ، فَقَالَ يَا رَسُولَ اللَّهِ: إِنَّكَ قُلْتَ: «إِنَّمَا هَذِهِ لِبَاسُ مَنْ لاَ خَلاَقَ لَهُ» وَأَرْسَلْتَ إِلَيَّ بِهَذِهِ الجُبَّةِ، فَقَالَ لَهُ رَسُولُ اللَّهِ صَلَّى اللهُ عَلَيْهِ وَسَلَّمَ: «تَبِيعُهَا أَوْ تُصِيبُ بِهَا حَاجَتَكَ»

Maksudnya: ""Umar membawa baju jubah yang dibuat daripada sutera yang dibelinya di pasar, jubah tersebut kemudian diberikan kepada Rasulullah SAW seraya berkata: ""Wahai Rasulullah, belilah jubah ini kerana ia boleh mempercantikkan penampilan ketika solat hari raya atau ketika menyambut para delegasi."" Rasulullah SAW lalu berkata kepadanya: ""Ini adalah pakaian orang yang tidak akan mendapatkan bahagian (nikmat di akhirat)."" Kemudian Umar tidak kelihatan untuk beberapa waktu lamanya menurut apa yang Allah kehendaki, kemudian Rasulullah SAW mengirimkan kepada Umar sebuah jubah sutera. Maka Umar pun membawanya menemui Rasulullah SAW seraya berkata: ""Wahai Rasulullah SAW, tuan telah memberikan pakaian ini untukku, padahal tuan telah berkata, 'Ini adalah pakaian orang yang tidak akan mendapat bahagian (nikmat di akhirat)'. Lalu mengapa tuan mengirimnya kepadaku?"" Maka Rasulullah SAW pun berkata kepadanya: ""Juallah, atau dengannya boleh memenuhi kehendakmu."" (Riwayat al-Bukhari) 

Maka, dibolehkan dan sah berjual beli barang yang telah diberikan oleh seseorang seperti mana Rasulullah SAW berkata kepada Umar RA untuk menjual atau berbuat apa sahaja yang dikehendaki dengan baju sutera tersebut. Barangan pemberian orang, derma atau sedekah lebih umum penggunaannya berbanding zakat. Barangan derma pula tidak terhad penggunaannya sama ada ingin dijual, disewa atau diberi kepada orang lain selagi mana penderma tidak mengkhususkan kegunaannya.

Walau bagaimanapun, menurut adab tempatan, ia dikira tidak sopan sekiranya hadiah yang diterima daripada seseorang, diberi atau dijual kepada orang lain.

والله أعلم بالصواب"
https://emusykil.muftiselangor.gov.my/index.php/site/jawapan?id=3934,"  Soalan

Assalamualaikumm..

Berkaitan harta pusaka (bertanya bagi pihak suami)

Arwah bapa mertua meninggal 07/2023.. Pada tahun 2017 arwah bapa menamakan suami sebagai penama bersama sebuah rumah dan disewakan (penama 1 suami manakala penama kedua arwah bapa).. Semasa proses penamaan itu dilaksanakan, awah ibu mertua bertanya kenapa letak nama suami, arwah bapa mertua menyatakan, "" tidak ape, biar laa rumah ini nama suami "".. Persoalan di sini.. 1) Apakah status rumah tersebut ?  2) Jika pusaka, adakah sebuah rumah atau sebahagian ?  3) Apakah status duit sewa rumah tersebut.. terima kasih.","Jawapan  

وعليكم السلام ورحمة الله وبركاته  

الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

1. Pada zahir kenyataan yang diberikan menunjukkan arwah bapa mertua ingin menghibahkan sebahagian daripada rumah itu kepada suami semasa hidupnya. Ini bermakna suami dan arwah bapa mertua adalah pemilik bersama rumah tersebut.

2. Bahagian arwah bapa mertua merupakan harta pusaka, manakala bahagian suami adalah miliknya.

3. Duit sewa rumah tersebut adalah milik bersama arwah bapa mertua dan suami.

 Walau bagaimanapun, urusan pembahagian harta pusaka hendaklah dirujuk kepada Bahagian Pengurusan Harta Pusaka, Majlis Agama Islam Negeri sebagai pihak yang berautoriti.

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=3935,"  Soalan

Assalaamualaikum,

saya ingin bertanya.apakah hukum bekerja di kilang membuat peralatan vape yang hanya dieksport ke luar negara dan tidak dipasarkan dalam malaysia. Adakah gaji yang diperoleh haram? Jika selama ini duit gaji dizakatkan dan ada disedekahkan kepada orang yang memerlukan, adakah semua itu juga haram dan berdosa? Mohon pencerahan dari pihak tuan.

terima kasih","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Sebagaimana yang telah diputuskan dalam Jawatankuasa Fatwa Negeri Selangor kali 1/2016 yang bersidang pada 19 Januari 2016 memutuskan bahawa:

Penggunaan rokok elektronik dan vape adalah haram. Oleh itu, umat Islam adalah dilarang menghisap rokok elektronik dan vape atau apa-apa aktiviti yang berkaitan dengan rokok elektronik dan vape.

Berdasarkan kepada situasi pihak puan, walaupun bekerja di kilang membuat peralatan vape yang tidak dipasarkan di Malaysia dan duit gaji dizakatkan serta disedekahkan kepada orang yang memerlukan, namun ia bersalahan dengan fatwa Negeri Selangor dan juga negeri-negeri lain bahawa penggunaan rokok elektronik ini adalah HARAM. Berdasarkan firman Allah SWT dalam surah al-Maidah ayat 2:

وَتَعَاوَنُوْا عَلَى الْبِرِّ وَالتَّقْوٰىۖ وَلَا تَعَاوَنُوْا عَلَى الْاِثْمِ وَالْعُدْوَانِ ۖوَاتَّقُوا اللّٰهَ ۗاِنَّ اللّٰهَ شَدِيْدُ الْعِقَابِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu tolong-menolong pada melakukan dosa (maksiat) dan pencerobohan/permusuhan. Dan bertaqwalah kepada Allah, kerana sesungguhnya Allah Maha Berat azab seksa-Nya (bagi sesiapa yang melanggar perintah-Nya).

Adalah disarankan pihak puan segera berusaha seupaya mungkin untuk mencari pekerjaan lain yang halal dan diberkati. Sementara menunggu pekerjaan lain, boleh kekal dengan pekerjaan asalnya itu, lebih-lebih lagi jika dia mempunyai tanggungan. Namun hendaklah dia membenci pekerjaan itu dengan hatinya, kerana itu adalah selemah-lemah iman. Yakinlah, rezeki adalah dari Allah dan Dia tidak akan menyempitkan rezeki hamba-Nya dan sentiasa mempermudahkan jalan bagi kita yang mencari kebaikan.

والله أعلم بالصواب"
https://emusykil.muftiselangor.gov.my/index.php/site/jawapan?id=3939,"  Soalan

Assalamualaikum ustaz,

Saya ingin bertanya samada boleh atau apakah hukumnya tentang persoalanan ini.

Ibu saya menerima wang pencen terbitan dari ayah yang baru meninggal sebanyak RM2400.00 sebulan. 

Adik saya pula menggunakan RM1000 dari wang pencen tersebut untuk membayar upah kepada anak lelakinya (cucu ibu saya) berumur 18 tahun untuk menjaga neneknya sambil menguruskan rumah.  Adik sekelurga tinggal bersama ibu di rumah ibu sendiri.  Kadang-kadang ibu agak sukar untuk meminta wang pencennya sendiri dari adik yang memegang kad bank ibu.

Adakah boleh adik menggunakan wang pencen tersebut membayar upah pada anaknya sendiri?

 

 

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Wang pencen yang diterima oleh ibu adalah 100% dimiliki oleh si ibu dan ibu boleh menggunakannya untuk apa-apa tujuan. Oleh itu, harus adik menggunakan wang pencen tersebut untuk apa-apa sahaja tujuan jika diizinkan atau diberikan oleh ibu kepadanya. Hal ini kerana, wang tersebut telah menjadi miliknya setelah si ibu memberikan wang tersebut kepadanya. Namun, menggunakannya tanpa izin atau keredaan si ibu adalah haram kerana dianggap menggunakan harta orang lain.

والله أعلم بالصواب"
https://emusykil.muftiselangor.gov.my/index.php/site/jawapan?id=3942,"  Soalan

Assalamualaikum. Ustaz/ Ustazah, maaf saya nak tumpang bertanya. Berkaitan zakat selepas jual beli rumah.

Sebagai contoh jika saya berjaya menjual rumah pada harga RM300k kemudian selepas ditolak hutang berbaki rumah tersebut sebanyak RM150k, maka bakinya RM150k. Dari RM150k tersebut saya berniat untuk membayar hutang rumah baru sebanyak RM125k kerana bayaran bulanan rumah baru tersebut agak membebankan saya. Untuk pengetahuan  Ustaz/ Ustazah hutang rumah baru tersebut RM525k, yang saya cuba kurangkan kepada RM400k. 

Persoalan saya, bilakan waktu yang saya diwajibkan membayar zakat, samada selepas mendapat RM150k ataupun selepas membayar hutang rumah baru RM125k?

Mohon pencerahan dari  Ustaz/ Ustazah. Sekian Terima kasih.","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan; hasil jualan aset tetap (penghasilan yang bersifat sekali-sekala) seperti rumah dan tanah disebut sebagai hartanah dikategorikan sebagai harta pendapatan yang wajib dikenakan zakat. Maka, seseorang itu perlu mengeluarkan zakat pendapatan pada saat ia diperolehi, atau pada tahun berkenaan juga. Ini kerana, tiada syarat haul ke atas zakat pendapatan ini.

Pengiraan zakat bagi hartanah ini dibuat setelah mengambil kira segala kos yang terlibat dalam jualan hartanah itu (seperti upah ejen, bayaran pengiklanan, fi peguam, setem duti) termasuk saki baki hutang jika hartanah tersebut masih dalam tempoh pembiayaan bank.  Maka, zakat hanya dikenakan atas hasil bersih jualan hartanah.

Formulanya: Hasil kasar jualan 300K – Kos terlibat (upah ejen, bayaran pengiklanan, fi peguam, setem duti dan sebagainya) – hutang  pembiayaan berbaki 150K = baki x 2.5% = Zakat.

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب"
https://emusykil.muftiselangor.gov.my/index.php/site/jawapan?id=3943,"  Soalan

Assalamualaikum. Ustaz/ Ustazah, maaf saya nak tumpang bertanya. Berkaitan zakat selepas jual beli rumah.

Sebagai contoh jika saya berjaya menjual rumah pada harga RM300k kemudian selepas ditolak hutang berbaki rumah tersebut sebanyak RM150k, maka bakinya RM150k. Dari RM150k tersebut saya berniat untuk membayar hutang rumah baru sebanyak RM125k kerana bayaran bulanan rumah baru tersebut agak membebankan saya. Untuk pengetahuan  Ustaz/ Ustazah hutang rumah baru tersebut RM525k, yang saya cuba kurangkan kepada RM400k. 

Persoalan saya, bilakan waktu yang saya diwajibkan membayar zakat, samada selepas mendapat RM150k ataupun selepas membayar hutang rumah baru RM125k?

Mohon pencerahan dari  Ustaz/ Ustazah. Sekian Terima kasih.","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan; hasil jualan aset tetap (penghasilan yang bersifat sekali-sekala) seperti rumah dan tanah disebut sebagai hartanah dikategorikan sebagai harta pendapatan yang wajib dikenakan zakat. Maka, seseorang itu perlu mengeluarkan zakat pendapatan pada saat ia diperolehi, atau pada tahun berkenaan juga. Ini kerana, tiada syarat haul ke atas zakat pendapatan ini.

Pengiraan zakat bagi hartanah ini dibuat setelah mengambil kira segala kos yang terlibat dalam jualan hartanah itu (seperti upah ejen, bayaran pengiklanan, fi peguam, setem duti) termasuk saki baki hutang jika hartanah tersebut masih dalam tempoh pembiayaan bank.  Maka, zakat hanya dikenakan atas hasil bersih jualan hartanah.

Formulanya: Hasil kasar jualan 300K – Kos terlibat (upah ejen, bayaran pengiklanan, fi peguam, setem duti dan sebagainya) – hutang  pembiayaan berbaki 150K = baki x 2.5% = Zakat.

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب"
https://emusykil.muftiselangor.gov.my/index.php/site/jawapan?id=3947,"  Soalan

Assalammu'alaikum. Ayah saya telah meninggal dunia pada hari Selasa (22/8/2023) iaitu 3 hari lepas. 
Beliau mempunyai 2 orang anak lelaki dan 1 orang anak perempuan. Namun, beliau telah bercerai dengan ibu kandung saya 10 tahun yang lepas dan telah menikahi seorang balu yang mempunyai 3 orang anak lelaki. Ibu tiri saya telah menghubungi kami untuk meminta sijil kematian original untuk menguruskan harta arwah ayah kandung saya dan tidak membenarkan kami untuk menemani beliau. Bolehkah jelaskan bagaimana pembahagian harta mengikut hukum faraid kepada kami anak kandungnya? Adakah ibu tiri saya masih berhak ke atas harta peninggalannya? ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umum berdasarkan data dan maklumat yang diberikan:

- Ibu tiri atau isteri kepada ayah adalah merupakan ashabul furud yang layak mendapat bahagian daripada harta peninggalan arwah ayah sebanyak 1/8.

- Anak kandung ayah pula mendapat baki daripada harta peninggalan setelah menolak bahagian yang diterima oleh ibu tiri. Dengan andaian ayah tidak mempunyai anak hasil perkahwinannya dengan ibu tiri, maka setiap anak lelaki akan mendapat bahagian 2 kali ganda berbanding anak perempuan.

Kiraan di atas merupakan kiraan secara umum berdasarkan maklumat yang diberikan di dalam soalan. Pembahagian Harta Pusaka merupakan bidang kuasa Mahkamah Syariah dan Majlis Agama Islam Negeri-Negeri. Oleh itu adalah dinasihatkan agar mendapatkan nasihat dan panduan awal daripada Majlis Agama Islam Negeri yang berhampiran bagi mendapatkan kiraan yang lebih tepat berdasarkan waris-waris yang mungkin tidak disebutkan dalam soalan yang diajukan.

والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=3954,"  Soalan

Assalamualaikum ustaz/ustazah. Saya ingin bertanyakan soalan mengenai pekerjaan di Bursa Malaysia saham. Apakah hukum bekerja sebagai servis kewangan di Bursa Malaysia saham? Adakah sumber mencari pendapatan di Bursa Malaysia saham adalah haram?","Jawapan  

وعليكم السلام ورحمة الله وبركاته
الحمدلله رب العلمين والصلاة والسلام علي أشرف الأنبياء المريلين وعلي أله وصحبه أجمعين أما بعد

Daripada al-Nu’man bin Basyir RA, bahawa Nabi Muhammad SAW bersabda:

إِنَّ الْحَلَالَ بَيِّنٌ، وَإِنَّ الْحَرَامَ بَيِّنٌ، وَبَيْنَهُمَا مُشْتَبِهَاتٌ لَا يَعْلَمُهُنَّ كَثِيرٌ مِنَ النَّاسِ، فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ، وَمَنْ وَقَعَ فِي الشُّبُهَاتِ وَقَعَ فِي الْحَرَامِ، كَالرَّاعِي يَرْعَى حَوْلَ الْحِمَى، يُوشِكُ أَنْ يَرْتَعَ فِيهِ

Maksudnya: Sungguh yang halal itu jelas, yang haram pun jelas. Dan di antara keduanya ada perkara yang syubhah, yang tidak diketahui oleh kebanyakan orang. Maka barangsiapa yang menghindari syubhah, maka berarti dia telah membebaskan agama dan kehormatannya. Dan barangsiapa yang terjatuh ke dalam perkara-perkara syubhah, maka dia jatuh dalam perkara yang diharamkan. Seperti seorang gembala menggembalakan di sekitar tanah larangan. Hampir saja dia masuk dalam tanah larangan itu.

Sekiranya bekerja sebagai servis kewangan di Bursa Malaysia tersebut berkaitan dengan transaksi berkaitan dengan riba atau seumpama dengannya, maka hukum perkerjaan tersebut adalah haram. Walaupun sekiranya ia tidak melibatkan transaksi berkaitan riba secara khusus, namun bekerja di tempat yang aktivitinya atau hasilnya bercampur-baur melibatkan riba dan sebagainya, maka ia tetap mengandungi unsur syubhah yang patut dielakkan.  

Allah SWT juga  berfirman Allah SWT dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

والله أعلم بالصواب"
https://emusykil.muftiselangor.gov.my/index.php/site/jawapan?id=3959,"  Soalan

Assalamualaikum wbt kepada ahli panel semoga sentiasa didalam rahmat Allah swt

Kemusykilan saya adalah berkaitan takaful yang telah matang,

Persoalannya, setelah takaful yang saya sertai untuk anak, telah matang. Siapa yang sebenarnya berhak/layak ke atas caruman (beserta bonus) yang telah matang tersebut? Samada saya sebagai pencarum atau anak sebagai penerima manafaat.

Terima kasih di atas segala perhatian yang diberikan.

Sekian, terima kasih","Jawapan  

وعليكم السلام ورحمة الله وبركاته

  Allah SWT telah berfirman dalam surah an-Nisa’ ayat 29:

یَـٰۤأَیُّهَا ٱلَّذِینَ ءَامَنُوا۟ لَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Wahai orang-orang yang beriman! Janganlah kamu saling memakan harta sesamamu dengan jalan yang batil. 

Pemilik kepada caruman dan bonus bagi takaful yang telah matang adalah orang yang membayar jumlah caruman bulanan. Si anak hanya menerima manfaat dari hasil caruman bulanan tersebut sahaja. Sebaiknya pihak tuan merujuk secara langsung dengan pihak Takaful bagi memastikan ianya berlandaskan perjanjian (akad) semasa takaful ini ditandatangani dan tidak mengambil hak si anak tanpa pengetahuan.

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=3964,"  Soalan

Salam ustaz. Saya ingin menegetahui hukum pre order emas. A membeli emas dari B dengan bayaran penuh pada hari yang sama. B order pada C untuk menyiapkan emas. C hantar emas pada B setelah 3 bulan (pre order). A mengetahui segala proses dan tempoh. Adakah dibolehkan? Emas adalah barang ribawi yang mesti diserahkan pada masa bayaran penuh dibuat","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Emas adalah merupakan salah satu daripada barang ribawi yang mesti berpandukan kepada syarat yang ditetapkan oleh syarak iaitu mathalan bi mathalin (iaitu sama banyak/ jumlah, sekira pertukaran barangan yang sama jenis) dan yadan bi yadin (iaitu on the spot, lani atau tidak bertangguh). Isu yang dibangkitkan adalah mengenai jual beli emas secara bertangguh.

Dalam hal ini, akad pembelian emas itu perlulah dilihat dan diamati. Berdasarkan panduan yang diberikan oleh Standard Syariah terbitan AAOIFI, jual beli emas secara pre order hanya boleh dilakukan sekiranya wang yang diserahkan oleh A kepada B sebelum mendapat emas tersebut adalah berbentuk deposit (atau hamish jiddiyyah), sebagai ""janji untuk beli"" atau wa'ad dan bukannya akad. Kesannya adalah pembeli iaitu A berhak menarik balik janjinya pada bila-bila masa.

B pula bertindak sebagai wakil kepada A. Dalam hal ini, A mewakilkan kepada B untuk dibeli emas daripada C. Akad jual beli yang sebenar berlaku apabila C telah menyerahkan emas tersebut kepada B dan bayaran penuh diserahkan kepada C.

Maka perlu difahami bahawa akad jual beli sebenar berlaku antara B dan C sewaktu penyerahan emas itu dan bayaran juga hendaklah dilakukan secara lani. Sebelum berlaku jual beli antara B dan C, pihak A boleh menarik balik janjinya pada bila-bila masa. Sekiranya hal ini tidak berlaku, maka akad tersebut dianggap tidak patuh syariah kerana telah berlaku jual beli emas secara bertangguh.

والله أعلم بالصواب"
https://emusykil.muftiselangor.gov.my/index.php/site/jawapan?id=3968,"  Soalan

Hukum Membatalkan Jual Beli Selepas Pembeli Melanggar Perjanjian Jual Beli

Assalammualaikum Tuan. Saya memohon pencerahan berkaitan isu di atas dalam konteks seperti dibawah.

Allahyarham bapa telah menjualkan tanahnya pada Julai 2013. Satu perjanjian telah dibuat dan dalam perjanjian itu, pembeli perlu membayar deposit dan juga baki dibayar secara ansuran yang mengambil masa selama 19 bulan untuk diselesaikan. Nama pada geran akan ditukar selepas semua pembayaran selesai dan pembeli telah mengusahakan kelapa sawit di atas tanah tersebut.

Pada mulanya, pembayaran ansuran berlaku dengan baik setiap bulan, tetapi selepas beberapa pembayaran, pembeli tidak membayar dengan baik. Ada masa, Allahyarham kena pergi mencari pembeli ni (jarak lebih kurang 110km) untuk menuntuk hutang kerana pembeli ni pun selalu menukar nombor telefon. Ada masanya, Allahyarham pulang dengan tangan kosong kerana tidak dapat berjumpa dengam pembeli.

Allahyarham meninggal dunia pada Dis 2019 dan hutang tanah itu masih belum selesai dalam 10% lagi. Ibu dan anak-anak Allahyarham tidak mengetahui secara terperinci mengenai perjanjian ini dan hanya mengetahui tanah telah dijual sahaja. Setelah bapa meninggal dunia, saya sebagai wakil waris yang melaksanakan semua pengumpulan harta pusaka dan membahagikan mengikut kehendak semua waris2. Jadi, butiran perjanjian jual beli dan rekod pembayaran tanah ini juga baru diketahui.

Pembeli tidak menghubungi waris walaupun telah mengetahui berkenaan bapa yang telah meninggal dunia. Saya telah menyelesaikan pertukaran nama pada geran ke atas nama saya selaku wakil waris supaya tanah ini boleh bertukar milik kepada pembeli.

Saya Berjaya menghubungi semula pembeli tersebut dan dia memberi tawaran untuk membayar baki hutang dan menambah 10% lagi saguhati.

Dalam perbincangan waris-waris, kami mendapati pembeli telah melanggar perjanjian jual beli tanah tersebut dan menyebabkan Allahyarham sebelum ini disusahkan dan kecewa setiap kali menuntut hutang. Kedua, kami juga menganggap Alahyarham sepatutnya telah membatalkan perjanjian tersebut setelah pembeli tidak mengikut jadual pembayaran di dalam perjanjian. Ketiga, harga jualan tanah ketika itu hanya ¼ dari harga pasaran dan nilainya sekarang 6 kali ganda dari nilai perjanjian (saya telah melantik penilai harta untuk menilai). Jika dikira, keuntungan pembeli berlipat kali ganda dengan mengambil hasil kelapa sawit dan mendapat tanah dengan nilai yang lebih mahal padahal tidak membayar keseluruhan nilai pembelian tanah pada tempoh yang ditetapkan adalah amat tidak adil.

Berdasarkan konteks dia atas, apa hukumnya dari segi syarak, kami membatalkan perjanjian jual beli tersebut disebabkan pelanggaran pembeli mematuhi perjanjian tersebut?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Berdasarkan penerangan pihak tuan, tanah tersebut hanya akan bertukar menjadi hak milik pembeli setelah pembayaran penuh dilakukan. Pembayaran pula dilakukan secara ansuran. Pada pengamatan kami, dalam tempoh pembayaran, pemilik tanah (bapa) meminjamkan tanah tersebut kepada pembeli untuk diusahakan. Sehingga tarikh tuan bertanyakan soalan, pembayaran penuh belum dilakukan dan pemilikan tanah telah berpindah menjadi hak milik waris (setelah difaraidkan). Oleh itu, waris dengan persetujuan bersama berhak membatalkan perjanjian tersebut sekiranya didapati pihak pembeli telah melanggar perjanjian. Perkara ini juga adalah tertakluk kepada syarat atau persetujuan bertulis yang terdapat dalam akad jual beli tersebut.

والله أعلم بالصواب"
https://emusykil.muftiselangor.gov.my/index.php/site/jawapan?id=3973,"  Soalan

Asalamualaikum , aaya ingin bertanya saya mempunyai saham bank rakyat,1500 unit bersamaan rm1500 

Buat masa sekarang saham koperasi bank rakyat tidak membuka lagi kepada awam.. jadi permintaan sangat tinggi ramai ahli sangup membeli harga tinggi dari ahli bank rakyat , untuk pengetahuan urusan pindah saham rakyat tersebut hanya boleh di untuk ahli ahli bank rakyat sahaja mereka bukan ahli tidak boleh.. sehingga sangup membeli rm2 satu unit dari harga sebenar 1 unit jika sesorang mempunyai rm1500 bermakna pembeli ahli tersebut sangup membeli harga rm3000 jumpa di kaunter tukar milik saham duit di bayar luar kaunter..

Soalan:  adakah urusan ini di kira riba jua beli unit mintak penjelasan ustaz... ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umumnya membeli unit saham adalah sama dengan membeli barangan bukan ribawi, seperti peralatan elektrik, kenderaan dan lain-lain lagi barangan yang tidak termasuk dalam item ribawi seperti yang disebutkan di dalam hadis yang diriwayatkan daripada ‘Ubadah bin al-Somit RA bahawa Nabi Muhammad SAW bersabda:

الذَّهَبُ بالذَّهَبِ، والْفِضَّةُ بالفِضَّةِ، والْبُرُّ بالبُرِّ، والشَّعِيرُ بالشَّعِيرِ، والتَّمْرُ بالتَّمْرِ، والْمِلْحُ بالمِلْحِ، مِثْلًا بمِثْلٍ، سَواءً بسَواءٍ، يَدًا بيَدٍ، فإذا اخْتَلَفَتْ هذِه الأصْنافُ، فَبِيعُوا كيفَ شِئْتُمْ، إذا كانَ يَدًا بيَدٍ

Maksudnya: Emas dijual dengan emas, perak dengan perak, gandum dengan gandum, barli dengan barli, tamar dengan tamar, garam dengan garam, timbangan dan beratnya mesti sama, dibayar secara serta-merta (bukan bertangguh). Namun, jika jenis dan kategori barangnya berbeza, maka berjual belilah mengikut yang kamu kehendaki dengan syarat mesti dibayar secara serta-merta (on the spot). (Riwayat Muslim)

Oleh itu, jual beli unit saham dengan nilai yang tertentu sama ada lebih tinggi atau lebih rendah daripada nilaian sebenar adalah harus selagi kedua-dua pihak penjual dan pembeli bersetuju dengan urusniaga yang berlaku.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3980,"  Soalan

Assalamualaikum dan salam sejahtera. Saya nak tanya macamana pendapatan kita halal ke kalau kita lukis gambar mcm tourist spot di Malaysia. Kita ambil gambar di google map dan sebagainya. Lukis balik dan jual ikut art kita","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

 Berdasarkan kepada pekerjaan yang dinyatakan tiada masalah untuk diteruskan dan ia adalah harus di sisi Islam. Namun harus juga diteliti adalah:

1. Gambar-gambar itu bukan hak milik yang telah didaftarkan seperti gambar-gambar hak cipta. Sekiranya ia dimililiki oleh seseorang atau syarikat, tuan perlu meminta izin terlebih dahulu.

2. Gambar-gambar yang diambil tidak mendedahkan aurat seseorang.

Sebagaimana Allah SWT berfirman dalam surah al-Baqarah ayat 188:

وَلَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Dan janganlah kamu makan (atau mengambil) harta (orang-orang lain) di antara kamu dengan jalan yang salah. 

والله أعلم بالصواب"
https://emusykil.muftiselangor.gov.my/index.php/site/jawapan?id=3984,"  Soalan

Assalamualaikum wbt..Terima kasih kerana sudi membaca dan bantu saya..Saya ada persoalan.Aboh Saya nikah 3 kali..Isteri pertama ummi saya Tapi dah bercerai atas kes Penderaan/dadah dn lain-lain..Dan hasil dr pernikahan pertama ada 6 org anak..Isteri kedua pun bercerai dan hasilnya  ada 2 org anak..Anak pertama tak sah taraf..Dan terakhir Aboh saya bernikah tahun lepas..Pernikahan yg ke 3 tak ada anak..Tp Aboh saya meninggal dunia pada 18/6/2023..Arwah aboh ada meninggalkan duit kwsp bernilai RM9856.31..dan duit hasil jual tanah pusaka ada dalam RM9500..Persoalan saya ialah..Apa hukum duit yang berjumlah RM9500 tu dibahagikan kepada adik beradik 8 org dgn berniatkan untuk bayar hutang fidyah arwah Aboh..Kami adik beradik memang tak berhubung langsung dgn arwah Aboh kami..Dan Arwah Aboh tak pernah pun menanggung nafkah ke atas kami 8 beradik..Kami semua dah ada yang remaja dan dewasa..masing-masing hidup kami memang hidup miskin..Duit tu pun dah dibahagikan sama 8 beradik dan masing² dah pun guna duit tu..Sbb semua waris sepakat suruh berbuat begitu..Tapi kami terima tu dgn niat bayar hutang Fidyah arwah Aboh kami..Betul ke cara mcm tu..dan apa Hukum dia..Terima kasih kerana sudi luangkan waktu untuk saya..Terima kasih..Assalamualaikum..","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umum data dan maklumat yang diberikan adalah tidak memadai namun jawapan yang diberikan adalah berdasarkan maklumat yang diberikan:

Isteri ketiga merupakan ahli waris dan berhak mendapat bahagiannya satu perlapan (1/8) daripada harta peninggalan.
Manakala 6 orang anak dari isteri pertama dan seorang anak sah taraf dari isteri kedua juga berkongsi baki harta selepas menolak bahagian isteri ketiga iaitu sebanyak tujuh perlapan (7/8).
Anak tak sah taraf tidak mendapat bahagian daripada harta peninggalan arwah bapa.

Kiraan di atas merupakan kiraan secara umum berdasarkan maklumat yang diberikan di dalam soalan. Pembahagian Harta Pusaka merupakan bidang kuasa Mahkamah Syariah dan Majlis Agama Islam Negeri-Negeri. Oleh itu adalah dinasihatkan agar mendapatkan nasihat dan panduan awal daripada Majlis Agama Islam Negeri yang berhampiran bagi mendapatkan kiraan yang lebih tepat berdasarkan waris-waris yang mungkin tidak disebutkan dalam soalan yang diajukan.

Berkaitan fidyah arwah bapa, secara umum fidyah ialah denda yang dikenakan ke atas orang yang meninggalkan puasa wajib atas sebab-sebab tertentu dan tidak dapat menggantinya atas alasan uzur syarie, wanita yang menyusukan anak, waris yang telah meninggal dunia, sakit, atau juga sengaja melewatkan puasa ganti bulan Ramadan.Ia dikenakan dengan membayar satu kadar tertentu yang wajib dikeluarkan sebagai suatu pemberian sebahagian daripada harta (makanan) kepada fakir miskin. Fidyah ini wajib disempurnakan mengikut bilangan hari yang ditinggalkan dan menjadi tanggungjawab (hutang) sekiranya tidak dapat dilaksanakan. Oleh itu, adalah menjadi tanggungjawab ahli waris untuk mendapatkan maklumat yang jelas tentang jumlah bilangan hari puasa yang telah ditinggalkan oleh arwah. Setelah diketahui dengan jelas bilangan hari yang ditinggalkan maka barulah kiraan hari didarabkan dengan harga beras yang dimakan sebagai contoh RM2.00 (secupak beras) x 3 hari puasa yang ditinggalkan = RM6.00, oleh itu RM6.00 adalah jumlah yang perlu dibayar daripada harta peninggalan arwah bapa. Setelah mendapat jumlah sebenar barulah dikira dengan harta peninggalan arwah kerana fidyah adalah hutang arwah yang perlu dibayar dengan harta peninggalannya sebelum diagihkan. Memandangkan harta telah diagihkan dan pada masa yang sama masih ada hutang fidyah yang belum dilangsaikan, maka ahli waris perlu berpakat untuk melunaskannya jika mampu, jika tidak maka berdoalah kepada Allah agar diberi keampunan buat arwah bapa.

Berkaitan membayar fidyah puasa kepada ahli waris pula, pada asalnya pandangan yang terpilih dalam mazhab Syafi'i adalah tidak boleh membayar fidyah kepada ahli waris yang berada di bawah tangunggan bahkan fidyahnya itu tidak dikira. Namun dalam situasi memang ahli warisnya miskin dan arwah si mati juga miskin maka ia diharuskan.

Adalah dinasihatkan agar sentiasa mendoakan keampunan kepada arwah bapa kerana ia merupakan tanggungjawab dan kewajipan seorang anak, meskipun beliau tidak menyempurnakan tanggungjawabnya sebagai bapa biarlah ia menjadi urusan Allah SWT, tetapi sebagai anak yang soleh dan solehah mendoakan kesejahteraan kedua orang tua merupakan tuntutan kewajipan yang perlu dilangsaikan demi untuk kebahagiaan dunia dan akhirat.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=3997,"  Soalan

Assalamualaikum saya nak tahu soal pembahagian harta warisan.

Bapa mertua saya dah mewariskan setiap anaknya [8 org] bahagian tanah  sama banyak. Dia masih hidup tetapi dah berumur 90an dan tinggal dengan seorang anaknya walau pun rumahnya masih ada dan ditinggal kosong. Setiap anaknya memiliki rumah sendiri diatas tanah yang telah dibahagikan itu. Isteri saya mendapat bahagian tanah yang ada rumah kami sendiri dan rumah bapa mertua saya. Bagi kami bapa mertua saya masih ada hak atas rumahnya kerana dia masih hidup dan kami tak kesah pun sebab yg penting bapa mertua saya hidup sihat dan gembira dengan anak2nya. Bapa mertua saya dah memberikan hak rumahnya pada isteri saya kerana diatas tanah yg telah diwariskan tetapi saudara yg lain menuntut supaya isteri saya membayar harga rumah tu dan dibahagikan sesama mereka kerana bagi mereka itu rumah semua. Boleh tuan beri pencerahan.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Pemberian harta ketika hidup kepada ahli keluarga yang menjadi ahli waris merupakan hibah, ia merupakan satu kaedah pengurusan harta yang mula mendapat perhatian dalam kalangan umat Islam pada hari ini, untuk mengesahkan hibah yang berlaku ia perlu disahkan oleh Majlis Agama Islam Negeri dalam konteks Selangor ianya di bawah Majlis Agama Islam Selangor (MAIS).

Sekiranya telah berlaku perpindahan pemilikan yang sah daripada ayah mertua kepada isteri ke atas rumah itu dalam bentuk kontrak yang bertulis atau pertukaran nama di dalam geran atau apa-apa kaedah yang diterima oleh syarak dan undang-undang yang berkuat kuasa maka ia adalah hak isteri, dan situasi itu isteri berhak membuat pertimbangan yang wajar sama ada untuk memberikan pampasan atau tidak. Sekiranya belum berlaku apa-apa perpindahan pemilikan maka ianya adalah bergantung kepada keputusan pemilik yang sah iaitu bapa yang masih hidup.

Sebaiknya lengkapkan proses pelaksanaan hibah yang dikendalikan oleh Majlis Agama Islam Negeri yang berhampiran agar penyerahan yang berlaku itu berlaku dengan sempurna agar setiap pihak mengetahu dengan jelas hak masing-masing.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=4000,"  Soalan

Assalamualaikum , maaf ganggu. Saya tertanya mengenai apakah hukum menerima hadiah dari hasil benda yang haram. Contohnya macam ni, "" A bermain Forex yang diketahui hukumnya haram . Jadi hasil keuntungan Forex iaitu duit yang digunakan A ni dia gunakan untuk bagi gift dekat Tiktok yang boleh bagi gift kepada sesiapa pengguna yang buat live contohnya. So, Si A ni dia bagi gift guna duit forex ni melalui coins kepada pengguna tiktok yang buat live. Tapi, pengguna tiktok ni dia tak tau yang dia dapat tu hasil duit forex si A ni.  So, soalannya adakah halal pengguna tiktok ni yang dapat gift ni dia exchange gift tu kepada duit dan gunakan duit itu dalam kehidupan seharian. Maaf kalau soalan ni agak mengelirukan . Terima kasih En","Jawapan  

وعليكم السلام ورحمة الله وبركاته  
الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara asasnya, harta yang diterima daripada sumber yang diharamkan oleh syarak seperti transaksi berasaskan riba, perjudian, mencuri adalah tidak dibenarkan kerana ia dianggap hasil yang haram. Dalam urusan muamalat, setiap harta atau barang yang diterima perlu jelas tentang penerimaan tersebut atas dasar apa. Jika ia menerima wang hasil jualan arak, judi atau riba melalui transaksi yang dilakukannya sendiri, ia jelas haram. Namun, jika ia menerima wang atau urusan jual beli, menerima hadiah atau sedekah dan tidak terlibat langsung perkara yang haram ia adalah dibenarkan.

Berdasarkan kepada huraian tuan, pengguna tiktok tersebut tidak mengetahui hasil apa yang digunakan oleh orang yang memberi gift melalui coins semasa membuat live di tiktok. Dia hanya menerima wang hasil usahanya membuat live di tiktok. Jadi, pengguna tiktok tersebut tidak terlibat secara langsung sekiranya ada dalam kalangan orang yang memberi gift menggunakan wang dari hasil yang haram.

Firman Allah SWT dalam surah al-An’am ayat 164:

وَلَا تَكْسِبُ كُلُّ نَفْسٍ إِلَّا عَلَيْهَا ۚ

Maksudnya: Dan tiadalah (kejahatan) yang diusahakan oleh tiap-tiap seorang melainkan orang itulah sahaja yang menanggung dosanya;

Tafsir al-Tabari menjelaskan ayat ini bahawa seseorang tidak menanggung dosa orang lain yang melakukan perkara yang diharamkan oleh syarak.

Oleh itu, tiada masalah sekiranya pengguna tiktok tersebut menerima wang atau hadiah tersebut dan boleh digunakan untuk kehidupannya seharian.

والله أعلم بالصواب"
https://emusykil.muftiselangor.gov.my/index.php/site/jawapan?id=4002,"  Soalan

Assalamualaikum..

Saya ingin bertanya berkenaan hukum jual beli tahi kambing(untuk di buat baja)

Terima kasih

Assalamualaikum ","Jawapan  

وعليكم السلام ورحمة الله وبركاته
...الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه

Merujuk kepada persoalan saudara, menurut mazhab Shafi'i antara syarat barang yang dijual supaya suatu aqad itu sah ialah barang tersebut mestilah suci dan bersih serta mendatangkan manfaat. 

Dalam perihal jual beli baja daripada najis haiwan ini menurut Imam al-Nawawi ia diharamkan:

بَيْعُ سِرْجِينِ الْبَهَائِمِ الْمَأْكُولَةِ وَغَيْرِهَا وَذَرْقِ الْحَمَامِ بَاطِلٌ وَثَمَنُهُ حَرَامٌ هَذَا مَذْهَبُنَا

Maksudnya: Menjual najis haiwan yang boleh dimakan dan selainnya, serta najis burung adalah batil, dan hasil penjualannya adalah haram, dan inilah adalah mazhab kami (ulama Shafi’iyah). (Al-Majmu' Syarh al-Muhazzab 9/230). 

Namun, di sana ada pengecualian dan alternatif atas dasar maslahah oleh para ulama Shafi’iyah, iaitu dengan menamakan akad atau kontrak itu dengan istilah naql al-yad (penukaran pemilikan), Kaedahnya ialah dengan pemilik najis itu berkata “Aku menggugurkan hak aku daripada barang ini dengan harga sekian sekian”, dan pihak yang satu lagi pula berkata: “Aku terima”. Jual beli najis melalui kaedah naql al-yad iaitu menggugurkan hak atas pemilikan dengan gantian sejumlah wang tertentu atau dengan kontrak upah (ijarah) atas pengurusan baja tersebut seperti upah mengumpul, membungkus, mengangkat atau menghantar, maka ia diharuskan. 

والله أعلم بالصواب"
https://emusykil.muftiselangor.gov.my/index.php/site/jawapan?id=4004,"  Soalan

Assalammualaikum.. 

Saya ingin bertanya soalan berkaitan perkara viral di mana Ustaz Azhar Idrus telah mengulas satu isu berkaitan seorang usahawan/peniaga yang mengenakan syarat untuk membeli produk vendor supaya membolehkan pelanggan membeli produk makanan beliau. Ustaz Azhar Idrus menjelaskan urusan jual beli tersebut tidak sah sekiranya ada unsur paksaan. 

Sekiranya.. Pelanggan terpaksa membeli produk vendor yang sebenarnya bukan keinginan atau kehendak cuma untuk memenuhi syarat pembelian supaya dapat membeli produk usahawan tersebut apakah hukum & adakah urusan jual beli tersebut sah walau ada unsur paksaan secara halus iatu mengenakan syarat pembelian produk vendor terlebih dahulu. Saya berpendapat ia cuma salah satu cara marketing untuk melariskan produk yang di jual di kedai tersebut dengan mengenakan syarat sebegitu. Saya harap pihak mufti dapat mengurai kemusykilan saya. ","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan; secara asasnya jual beli mempunyai rukun dan syaratnya tersendiri supaya jual beli tersebut tidak mempunyai unsur ketidakadilan, penipuan dan perkara merugikan kepada salah satu pihak sama ada pembeli atau penjual. Berdasarkan firman Allah SWT dalam surah al-Nisa ayat 29:

يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ مِّنكُمْ ۚ

Maksudnya: Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu, dan janganlah kamu berbunuh-bunuhan sesama sendiri. Sesungguhnya Allah sentiasa Mengasihani kamu.

Berkenaan persoalan puan tentang perniagaan yang mempunyai unsur paksaan kepada pelanggan secara asasnya perkara ini boleh membatalkan akad dan menjejaskan syarat keredaan dalam jual beli. Namun, unsur paksaan ini perlulah diperhalusi dari pelbagai sudut. Paksaan dalam jual beli boleh berlaku dalam beberapa keadaan terutama sekali sesuatu perniagaan yang berlaku dengan ugutan, ancaman yang melibatkan keselamatan dan nyawa dan pembeli tidak mempunyai pilihan atas pembelian tersebut.

Sebaliknya, unsur paksaan ini tidak terjadi sekiranya sesuatu perniagaan telah menawarkan secara jelas maklumat barang, harganya dan syarat penjualan kombo yang tidak bertentangan dengan syarak tersebut kepada pelanggan dan pelanggan bersetuju dengan syarat tersebut. Dalam keadaan ini, pelanggan masih mempunyai pilihan atas pembelian tersebut sekiranya tidak bersetuju pelanggan boleh membeli kepada pihak lain yang menjualkan produk yang sama. Hal ini termasuk dalam salah satu teknik perniagaan yang dibenarkan selagi makna tiada unsur paksaan, penipuan dan kesamaran yang tersembunyi bagi pihak penjual kepada pembeli.

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب"
https://emusykil.muftiselangor.gov.my/index.php/site/jawapan?id=4005,"  Soalan

Assalammualaikum WBT,

Mohon pertolongan untuk memberi penjelasan berkenaan persoalan saya dibawah.

Abah saya telah meninggal dunia 9 bulan yang lepas. Semasa hidupnya, iaitu 20 tahun yang lepas arwah abah hendak membeli sebiji rumah. Ketika hendak membuat pinjaman bank, pendapatan abah tidak mencukupi untuk kelulusan bank dan arwah abah telah menggunakan nama saya sebagai peminjam kerana ketika itu hanya saya yang sudah bekerja. Adik beradik masih belajar. Segala hal ehwal bank atas nama saya. 

Arwah abah yang membayar 10% downpayment. Apabila menerima surat dari bank untuk memulakan bayaran bulanan, arwah abah telah meminta saya yang membuat pembayaran setiap bulan dan menyebut ""ambil la rumah itu"". Abah membeli rumah lain yang lebih murah. Jadi saya membayar ansuran bulanan dari mula sehingga sekarang kepada pihak bank.

Apabila rumah siap, saya dan suami menetap di rumah itu. Kini saya telah berpindah dan rumah itu saya sewakan.

Mak dan adik beradik juga sedia maklum yang rumah tersebut milik saya dan segala hal ehwal rumah seperti cukai, maintenance, kerosakan saya yang menguruskannya. 

S&P - nama saya dan nama arwah abah.

Bank - nama saya.

Persoalan saya, setelah abah meninggal, adakah rumah tersebut jatuh faraid. Apa yang perlu saya buat?","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Berdasarkan maklumat yang puan berikan, secara umumnya pemberian bapa ketika hidupnya boleh dikira sebagai hibah atau hadiah kerana berdasarkan uruf atau adat masyarakat Melayu Malaysia ia merupakan pemberian kasih sayang. Oleh itu, rumah tersebut tidaklah termasuk di dalam harta yang perlu difaraidkan kerana ia milik sempurna puan.

والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4006,"  Soalan

Apa hukum bekerja di bank komersial Eropah di bahagian pengurusan data? Bahagian pengurusan data hanya menjaga dan kawal data statik tapi saya masih ragu-ragu sama ada kerja saya ini dibenarkan syarak atau tidak","Jawapan  

السلام عليكم ورحمة الله وبركاته
الحمد لله رب العالمين والصلاة والسلام على أشرف الأنبياء
والمرسلين وعلى آله وأصحابه أجمعين أما بعد

Daripada al-Nu’man bin Basyir RA, bahawa Nabi Muhammad SAW bersabda:

إِنَّ الْحَلَالَ بَيِّنٌ، وَإِنَّ الْحَرَامَ بَيِّنٌ، وَبَيْنَهُمَا مُشْتَبِهَاتٌ لَا يَعْلَمُهُنَّ كَثِيرٌ مِنَ النَّاسِ، فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ، وَمَنْ وَقَعَ فِي الشُّبُهَاتِ وَقَعَ فِي الْحَرَامِ، كَالرَّاعِي يَرْعَى حَوْلَ الْحِمَى، يُوشِكُ أَنْ يَرْتَعَ فِيهِ

Maksudnya: Sungguh yang halal itu jelas, yang haram pun jelas. Dan di antara keduanya ada perkara yang syubhah, yang tidak diketahui oleh kebanyakan orang. Maka barangsiapa yang menghindari syubhah, maka berarti dia telah membebaskan agama dan kehormatannya. Dan barangsiapa yang terjatuh ke dalam perkara-perkara syubhah, maka dia jatuh dalam perkara yang diharamkan. Seperti seorang gembala menggembalakan di sekitar tanah larangan. Hampir saja dia masuk dalam tanah larangan itu.

Sekiranya pengurusan data tersebut berkaitan dengan transaksi berkaitan dengan riba atau seumpama dengannya, maka hukum perkerjaan tersebut adalah haram. Walaupun sekiranya pekerjaannya itu tidak langsung melibatkan transaksi berkaitan riba, bekerja di tempat yang aktivitinya atau hasilnya seratus peratus melibatkan riba, seperti di bank konvensional, maka ia tetap mengandungi unsur syubhah yang patut dielakkan.  

والله أعلم بالصواب"
https://emusykil.muftiselangor.gov.my/index.php/site/jawapan?id=4014,"  Soalan

Assalamualaikum Tuan/Puan,

Saya ingin bertanyakan soalan tentang pelaburan/dagangan saham misalnya di Bursa Malaysia. Dari sudut hukum, sebagai pedagang saham individu, adakah boleh kita melakukan pembelian sesuatu saham melalui maklumat atau mesej daripada seseorang kenalan yang mana ia juga merupakan seorang operator yang menggerakkan harga sesuatu kaunter saham di Bursa. Contoh situasi, beliau sering berurusan dengan seseorang client beliau yang ""High net worth"", dan ada kalanya beliau akan beritahu bahawa, sesuatu harga kaunter saham tersebut boleh pergi dari Rm 0.75 ke RM 1.50 dalam tempoh sekian2 sebagai contoh. Menurut hukum dan pandangan dari Pihak Jabatan Mufti, adakah boleh kita membuat pembelian sesuatu saham daripada mesej yang berunsurkan jaminan dan juga ""Buy Signal"" yang disampaikan oleh kenalan stock operator saya tersebut. Tambahan, saya juga mempunyai asas dalam ilmu Pelaburan. Mohon Pencerahan daripada pihak Jabatan Mufti. Jasa Tuan/Puan sangat saya hargai. Semoga seluruh urusan dunia akhirat kita semua dipermudahkan. ","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hukum jual beli saham adalah diharuskan selagi mana saham tersebut adalah patuh syariah. Selain itu, membeli sesuatu saham berdasarkan jaminan peningkatan harga saham juga adalah diharuskan kerana ia masih lagi berbentuk andainya berdasarkan pengalaman atau kajian terhadap turun naik harga saham dan sebagainya. Ia termasuk dalam strategi perniagaan dan pelaburan yang dibenarkan selagi mana tidak mempunyai sebarang unsur yang bercanggah dengan syarak seperti judi, riba dan lain-lain. Melainkan sekiranya maklumat itu datangnya daripada orang 'dalam' yang menjadi kesalahan kepadanya untuk menyalurkan maklumat tersebut kepada orang lain, maka ketika itu ia bukan sahaja salah dari segi undang-undang, ia juga salah salah dari segi agama dan berdosa.

والله أعلم بالصواب"
https://emusykil.muftiselangor.gov.my/index.php/site/jawapan?id=4020,"  Soalan

Soalan.

Bolehkah digunakan duit dari akaun masjid/surau untuk pembelian hadiah untuk cabutan baraqah/cabutan bertuah/cabutan rezeki.

Tujuan cabutan baraqah untuk menarik lebih ramai penyertaan dari ahli kariah untuk sesuatu program seperti Karnival Masjid,Mesyuarat Agung,Sambutan Maulidur Rasul dan sambutan hari-hari kebesaran Islam yang lain.

Terima kasih.","Jawapan  

السلام عليكم ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Pada asasnya duit tabung sumbangan khusus untuk tujuan tertentu tidak boleh digunakan untuk selain daripada tujuan yang telah dikhususkan itu, sebagai contoh tabung pembinaan, tabung anak yatim, tabung kebajikan anak kariah dan lain-lain lagi. 

Sebaliknya jika tabung yang diwujudkan itu tidak dikhususkan untuk tujuan tertentu maka ia tertakluk kepada pengurusan masjid untuk memanfaatkan sumbangan tersebut untuk kemaslahatan semula kepada masjid dan ahli kariah baik dalam apa jua bentuk yang difikirkan sesuai dan releven, pada masa yang sama tidak menjadi perbalahan dalam kalangan ahli kariah. Sebaiknya perkara ini dibangkit dan dibincangkan secara terbuka bagi mendapatkan pandangan serta buah fikiran ahli jemaah masjid.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=4021,"  Soalan

As salam...saya nak buat pertanyaan...ibubapa sy meninggal dunia tinggalkan rumah atas nama kakak saya..kami ada 4 irang adik beradik..3 perempuan 1 lelaki..rumah peninggalan tersebut masih dalam keadaan berhutang..walaupon rumah tersebut atas nama kakak sy sahaja..semua anak2 kongsi bayar hutang tersebut sampai abis..persoalan saya bolehkah penama rumah tersebut menjualkan rumah itu..dan perlukah buat pembahagian faraid? Itu sahaja terima kasih...","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Harta peninggalan yang dimiliki oleh ibu bapa (si mati) perlu difaraidkan. Manakala harta yang tidak dimiliki oleh si mati, tidak tertakluk kepada hukum-hakam faraid. Berkenaan status rumah peninggalan ibu dan ayah yang didaftarkan atas nama kakak bergantung kepada perjanjian atau persetujuan awal mereka berbuat demikian. Seandainya pendaftaran itu hanya sekadar untuk meminjam nama kakak, maka rumah tersebut dari segi syarak adalah merupakan harta pusaka yang wajib difaraidkan. Namun sekiranya di dalam perjanjian tersebut rumah itu merupakan milik kakak, maka ia bukan harta pusaka yang perlu difaraidkan dan terserah kepada kakak untuk melakukan apa yang terbaik terhadap rumah tersebut.

Walau bagaimanapun, perlu diambil perhatian bahawa dari segi undang-undang, pemilikan sesuatu harta akan dilihat berdasarkan nama yang didaftarkan pada harta tersebut.

والله أعلم بالصواب"
https://emusykil.muftiselangor.gov.my/index.php/site/jawapan?id=4022,"  Soalan

Assalamualaikum, soalan ini mengenai nafkah pada ibu bapa yang sudah berusia dan sudah tidak bekerja.

Keluarga ini ada 4 anak, 1 lelaki dan 3 perempuan. 2 perempuan sudah berkahwin dan 2 lagi belum. Yang banyak mengeluarkan duit untuk menjaga ibu bapa adalah anak perempuan yang belum berkahwin, si anak lelaki pula sangat kedekut dan berkira dalam perbelanjaan. Sudah tentu saya faham, anak lelaki yang perlu keluarkan nafkah, tapi malangnya dia bersikap narsistik (akan sentap jika ditegur), jadi situasi ini berpanjangan sehingga kini.

Si Ibu pula ada simpanan berpuluh ribu dalam akaun bank (hasil duit pemberian dari suami) dan dia juga sangat kedekut dan bersikap narsistik. Jadi dia sangat culas untuk menggunakan duit simpanan untuk pembayaran bil dan barangan dapur dengan alasan, ia tanggungjawab anak-anak sepenuhnya. Saya faham mengenai nafkah anak untuk tanggung ibu bapa yang sudah berusia. Tetapi sampai ke tahap mana anak-anak perlu tanggung? Adakah Si Ibu boleh simpan duit dengan berkata ""Ini duit aku, sukahati aku nak guna untuk apapun""? 

Adakah anak-anak perlu berkongsi dan bayar bill dan barangan dapur sedangkan pada masa yang sama, anak-anak sudah memberikan duit tunai kepada si Ibu? Ya, duit tunai yang diberikan pada si Ibu disimpan di dalam bank dan kalau boleh si Ibu tak nak guna. 

Soalan saya, sampai tahap mana perlu anak tanggung perbelanjaan ibu bapa? Dari persepsi si Ibu, yang saya nampak, dia bagaikan hendak 100% gaji diberikan padanya. 

Sekarang saya hendak mencadangkan konsep ini iaitu, jangan beri langsung duit tunai pada ibu bapa tetapi guna duit tunai itu untuk pembayaran terus bil dan barangan dapur. Adakah ini yang sebaiknya? 

 ","Jawapan  

وعليكم السلام ورحمة الله وبركاته  
الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Ulama bersepakat bahawa anak-anak wajib memberi nafkah kepada ibu bapa yang miskin, berusia dan tiada pendapatan. Manakala jika ibu bapa yang berkemampuan dan mempunyai pendapatan maka tidak menjadi kewajipan bagi anak-anak untuk memberi mereka nafkah. Perkara ini sepertimana dinukilkan dalam kitab al-Mughni li Ibn Qudamah. Pemberian nafkah kepada ibu bapa merupakan salah satu perbuatan baik yang boleh dilakukan oleh anak-anak sebagai membalas jasa dan pengorbanan ibu ayah membesar dan mendidik anak-anak.

Berdasarkan kepada huraian dan persoalan tuan, sebagai anak tidak kira lelaki atau perempuan sama ada sudah berkahwin atau belum. Anak-anak yang sudah mempunyai pendapatan sendiri harus berbincang dan bersepakat sebaiknya dalam urusan pemberian nafkah ibu bapa supaya perkara ini tidak terbeban hanya kepada seorang anak sahaja. Kami ringkaskan juga jawapan daripada persoalan tuan sebagaimana berikut:

Pemberian nafkah kepada ibu bapa termasuklah semua keperluan asas mereka seperti makan minum, pakaian, tempat tinggal dan sebagainya. Sekiranya ibu bapa mempunyai simpanan dan anak-anak tidak berkemampuan untuk menanggung semua keperluan mereka, adalah sebaiknya anak-anak berbincang dengan ibu bapa ketidakmampuan anak-anak untuk memberi nafkah sepenuhnya.
Anak-anak boleh berkongsi dan bersepakat untuk membahagikan pemberian keperluan ibu ayah mengikut kemampuan masing-masing.
Cadangan tuan untuk membayar bil dan memberi barang dapur kepada ibu bapa tanpa memberi wang tunai adalah dibolehkan selagi mana ia tidak mengabaikan keperluan asas ibu ayah.

Urusan ibu ayah menjadi kewajipan kepada anak-anak terutamanya ibu bapa yang miskin dan sudah berusia yang sangat memerlukan bantuan anak-anak. Sebagai anak yang baik, berbincanglah untuk mendapat kata sepakat dengan semua adik beradik untuk melakukan yang terbaik kepada ibu ayah sebagai membalas jasa mereka dan berbakti kepada ibu ayah yang sememangnya merupakan perintah Allah untuk berbuat baik kepada mereka.

والله أعلم بالصواب"
https://emusykil.muftiselangor.gov.my/index.php/site/jawapan?id=4023,"  Soalan

Assalamualaikum.. Soalan saya. 

Kilang A menghasilkan produk makanan haiwan berasaskan ulat/larvae (insect). Untuk membesarkan ulat/larvae, ia diberi makanan bahan buangan (waste) yang telah diproses. Bahan buangan itu diambil dari kilang-kilang makanan di Malaysia termasuklah hampas gandum dan beras dari kilang arak seperti Carlsberg dan Heineken. Apakah hukum bekerja di kilang A? 

 

Terima kasih","Jawapan  

وعليكم السلام ورحمة الله وبركاته
الحمدلله رب العلمين والصلاة والسلام علي أشرف الأنبياء المرسلين وعلي أله وصحبه أجمعين أما بعد

Daripada al-Nu’man bin Basyir RA, bahawa Nabi Muhammad SAW bersabda:

إِنَّ الْحَلَالَ بَيِّنٌ، وَإِنَّ الْحَرَامَ بَيِّنٌ، وَبَيْنَهُمَا مُشْتَبِهَاتٌ لَا يَعْلَمُهُنَّ كَثِيرٌ مِنَ النَّاسِ، فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ، وَمَنْ وَقَعَ فِي الشُّبُهَاتِ وَقَعَ فِي الْحَرَامِ، كَالرَّاعِي يَرْعَى حَوْلَ الْحِمَى، يُوشِكُ أَنْ يَرْتَعَ فِيهِ

Maksudnya: Sungguh yang halal itu jelas, yang haram pun jelas. Dan di antara keduanya ada perkara yang syubhah, yang tidak diketahui oleh kebanyakan orang. Maka barangsiapa yang menghindari syubhah, maka berarti dia telah membebaskan agama dan kehormatannya. Dan barangsiapa yang terjatuh ke dalam perkara-perkara syubhah, maka dia jatuh dalam perkara yang diharamkan. Seperti seorang gembala menggembalakan di sekitar tanah larangan. Hampir saja dia masuk dalam tanah larangan itu.

Sabda Nabi SAW yang diriwayatkan daripada Anas bin Malik r.a.;

لعن النبى ﷺ في الخمر عشرة:
 عاصرها ومعتصرها وشاربها وحاملها والمحمولة إليه وسافتها وبائعها وآكل ثمنها والمشتري لها والمشتراة   

Maksudnya: Rasulullah SAW melaknat dalam isu arak ini 10 golongan: Pemerah (anggur untuk arak), orang yang minta diperahkan, peminumnya, pembawanya, orang yang meminta bawa kepadanya, orang yang menuangkan arak, penjualnya, orang yang makan hasil jualannya, orang yang membelinya dan orang yang meminta dibelikan untuknya. (Riwayat at-Tirmizi)

Berdasarkan skop kerja tuan yang tuan nyatakan, tiada sebarang masalah untuk diteruskan disebabkan tuan tidak berada dalam 10 orang yang dilaknat oleh Allah SWT sebagaimana hadis di atas.

والله أعلم بالصواب"
https://emusykil.muftiselangor.gov.my/index.php/site/jawapan?id=4028,"  Soalan

Apa hukum makan hasil menang pertandingan burung ? ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Kami mengambil maklum terhadap persoalan yang telah dibangkitkan.

Sekiranya pertandingan burung tersebut mensyaratkan pembayaran yuran tertentu kepada peserta dan hadiah diambil daripada kutipan bayaran tersebut, maka ia mengandungi unsur perjudian yang menyebabkan hasil kemenangan pertandingan itu diharamkan. Pengharaman yang berkaitan judi ini jelas dinyatakan dalam al-Quran, hal ini adalah berdasarkan firman Allah SWT dalam Surah al-Maidah ayat ke 90:

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ ‎

Maksudnya: Wahai orang yang beriman! Bahawa sesungguhnya arak dan judi dan pemujaan berhala dan mengundi nasib dengan batang-batang anak panah adalah (semuanya) kotor (keji) daripada perbuatan syaitan, oleh itu hendaklah kamu menjauhinya supaya kamu berjaya.

Walau bagaimanapun sekiranya di dalam pertandingan tersebut tidak terdapat sebarang unsur perjudian atau unsur lain yang bercanggah dengan syarak, maka hasil atau hadiah kemenangan dari pertandingan tersebut adalah diharuskan.

والله أعلم بالصواب
 

 

 "
https://emusykil.muftiselangor.gov.my/index.php/site/jawapan?id=4035,"  Soalan

Contoh Situasi

Saya beli barang berharga RM3000 menggunakan kredit kad...

setelah amoun 3000 masuk dalam sistem bank, saya setup ansuran bulanan dengan bank selama 3 tahun dan dikenakan  interest/profit 7% dari RM3000..

maka jumlah menjadi RM3210...

RM3210 akan dibahagi dengan 3 tahun dan setiap bulan saya perlu bayar dalam RM90

 

adakah transaksi ini berlaku riba?

 

semoga dapat membantu..terima kasih","Jawapan  

السلام عليكم ورحمة الله وبركاته

Secara asasnya terdapat 2 jenis kad kredit yang berada dalam pasaran, iaitu:

Kad kredit yang dikeluarkan oleh perbankan Islamik adalah patuh syariah dan ianya tiada isu sekiranya bayar lewat atau menepati waktu kerana akadnya yang patuh syariah.

Kad kredit yang dikeluarkan oleh perbankan konvensional adalah tidak patuh syariah kerana mempunyai unsur riba dan bersubahat dengan konvensional, sekalipun ia menawarkan 0% bunga jika mampu membayarnya. Kesatuan Fiqh Antarabangsa OIC dalam ketetapannya nombor 108, pada persidangan 23-28 September 2000 telah memfatwakan sebagai tidak harus. Sebagaimana Allah SWT berfirman dalam surah al-Baqarah ayat 275:
وَأَحَلَّ ٱللَّهُ ٱلۡبَیۡعَ وَحَرَّمَ ٱلرِّبَوٰا

Maksudnya: Allah telah menghalalkan berjual-beli (berniaga) dan mengharamkan riba.

Perkara utama yang perlu diambil teliti adalah memastikan bahawa kad kredit yang dimiliki berasaskan syariah atau konvensional.

Berdasarkan penjelasan yang diberikan, seandainya perkhidmatan seperti itu disediakan oleh bank konvesional, maka lebihan tersebut merupakan riba. Ini kerana kontrak yang digunakan adalah kontrak hutang. Sebarang manfaat yang terhasil daripada hutang adalah dianggap sebagai riba. Ini berdasarkan kepada kaedah Fiqh:

كل قرض جر نفعاً فهو ربا

Maksudnya: Setiap hutang yang mendatangkan manfaat/keuntungan, maka itu adalah riba.

Berbeza dengan perkhidmatan yang disediakan oleh perbankan Islam, akad yang digunakan adalah berbeza mengikut produk yang ditawarkan dan ianya telah mendapat persetujuan serta pengesahan daripada Jawatankuasa Penasihat Syariah bank berkenaan serta kelulusan daripada Jawatankuasa Penasihat Syariah Bank Negara Malaysia. Perkhidmatan sebagaimana yang dinyatakan oleh tuan, sekiranya ditawarkan oleh perbankan Islam, maka ianya dibenarkan yang mana kebanyakkannya menggunakan kaedah tawarruq..

والله أعلم بالصواب

 "
https://emusykil.muftiselangor.gov.my/index.php/site/jawapan?id=4040,"  Soalan

Salam Tuan maaf mengganggu.Saya nak bertanya apa hukum subscribe PandaPro atau Grab Unlimited.Kita membayar subscription fee sekian harga dan dapat discount, free delivery contohnya

 

Adakah ini termasuk dlm istilah kita membeli diskaun yang mana hukumnya haram?

 ","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه اجمعين أما بعد 

Secara umum, melanggan PandaPro atau Grab Unlimited yang mengenakan bayaran yuran tertentu bagi melayakkan diri untuk mendapat faedah tertentu seperti potongan harga khas, mendapat faedah pengantar secara percuma dan sebagainya dianggap menyamai dengan membeli kad diskaun.

Seandainya bayaran yuran yang dikenakan adalah minimum sebagai kos penyelenggaraan atau kos kad yang dikeluarkan, maka ia adalah diharuskan. Walaupun mungkin terdapat gharar atau ketidakpastiannya sama ada manfaat yang ditawarkan akan digunakan atau tidak, ia adalah gharar yang sedikit dan dimaafkan. Namun sekiranya bayaran yang dikenakan adalah besar dan pelanggan akan merasa kerugian sekiranya manfaat yang ditawarkan tidak dapat digunakan, pada masa yang sama syarikat kelihatan cuba mendapatkan keuntungan daripada bayaran yuran tersebut, maka program atau bayaran seperti itu adalah tidak dibenarkan menurut syarak.

Berdasarkan kepada penelitian kami, yuran yang dikena bagi melanggan PandaPro adalah RM4.90 sebulan, ia dianggap bayaran yang minimum. Tambahan pula, dengan membuat sekali pembelian atau pengantaraan secara percuma, iaitu antara manfaat yang ditawarkan, ia telah dapat menampung bayaran yuran yang telah dibayar. Berdasarkan kenyataan ini, melanggan PandaPro adalah diharuskan.  

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=4041,"  Soalan

Assalamulaikum Tuan/Puan,

 

Saya ingin menanyakan hukum bekerja di syarikat yang supply man power untuk kilang arak,akan tetapi syarikat tersebut ada client lain selain kilang arak,kilang arak nie hanya salah 1 client syarikat tersebut.

Mohon penjelasan untuk saya,

 

Terima kasih,

 

Regards,

Diah","Jawapan  

وعليكم السلام ورحمة الله وبركاته     

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      

Hukum bekerja di syarikat yang menyediakan tenaga kerja kepada syarikat lain adalah diharuskan selagi tidak bercanggah dengan hukum syarak. Adapun terlibat secara langsung dengan syarikat arak, maka hukumnya adalah haram. Hadis daripada Ibnu Umar RA, Rasulullah SAW bersabda;

لَعَنَ اللَّهُ الْخَمْرَ وَشَارِبَهَا وَسَاقَيَهَا وَبَائِعَهَا وَمُبْتَاعَهَا وَعَاصِرَهَا وَمُعْتَصِرَهَا وَحَامِلَهَا وَالْمَحْمُولَةَ إِلَيْهِ

Maksudnya: Allah melaknat arak, peminumnya, pelayannya, penjualnya, pembelinya, pemerahnya, orang yang untuknya ia diperah, orang yang menyampaikannya dan orang yang kepadanya ia disampaikan.

(Riwayat Ibnu Majah)

Jelas dalam hadis di atas bahawa keterlibatan bermula daripada pembuatan sehinggalah kepada pelanggan arak adalah diharamkan dan dilaknat oleh Allah SWT. Sekiranya tuan/puan merupakan pihak pengurusan syarikat, adalah dinasihatkan untuk tidak menerima sebarang tawaran kerja oleh syarikat arak. Sebaliknya jika tuan/puan sebagai pekerja dan diarah melaksanakan tugas di syarikat arak,  maka hendaklah mengelak secara berhikmah melalui perbincangan bersama pihak pengurusan. Namun sekiranya tiada ruang perbincangan, tuan/puan diharuskan melakukan kerja tersebut dengan syarat wajib menyucikan harta dengan kadar yang diterima daripada tugasan tersebut. Seandainya terdapat peluang pekerjaan lain yang lebih baik serta bersih daripada sebarang syubhah, maka wajar untuk memilih pekerjaan tersebut.

والله أعلم بالصواب"
https://emusykil.muftiselangor.gov.my/index.php/site/jawapan?id=4042,"  Soalan

Assalamualaikum Wr. Wb.

Apa hukum terima pampasan insurans daripada Skim Insurans Am Selangor (INSAN). Saya difahamkan INSAN ini adalah sikim insurans konvensional pada asalnya sebelum ditukarkan kepada takaful bagi orang islam.","Jawapan  

وعليكم السلام ورحمة الله وبركاته
الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Bagi menjawab persoalan yang dibangkitkan, Skim Insurans Am Selangor (INSAN) yang ditawarkan oleh Kerajaan Negeri Selangor adalah inisiatif membantu rakyat negeri Selangor bagi mendapatkan perlindungan sekiranya berlaku musibah seperti kemalangan sehingga kecacatan kekal, meninggal dunia dan penyakit mengikut jenis. Skim ini terbuka kepada semua rakyat Negeri Selangor secara percuma tanpa perlu membayar caruman bulanan. Oleh yang demikian, faedah atau pampasan yang diterima daripada Skim INSAN ini tidak memberi kesan kepada syarak (harus untuk diterima) disebabkan rakyat negeri Selangor hanya menerima manfaat sahaja dan tiada caruman bulanan yang perlu dibayar. 

Namun, Kerajaan Negeri Selangor telah memaklumkan semua pemegang sijil INSAN sedia ada akan ditukarkan ke perlindungan takaful secara automatik setelah tamat tempoh perlindungan di bawah pelan konvensional. Begitu juga semua pendaftaran baru bermula 4 Ogos 2023 akan dicarumkan di bawah pelan takaful.

والله أعلم بالصواب"
https://emusykil.muftiselangor.gov.my/index.php/site/jawapan?id=4047,"  Soalan

Assalamualaikum,

Saya telah mendapat hasil jualan sebuah rumah saya yang bernilai RM220,000.00. Oleh yang demikian, saya telah membuat bayaran zakat hasil menjual rumah iaitu sebanyak 2.5 peratus. Selepas daripada itu, baki tersebut saya telah membuat simpanan di dalam ASB dan mendapat dividen tahunan. Soalan saya, semasa saya ingin menggunakan duit keseluruhan di dalam asb itu, adakah pengiraan zakat simpanan saya dikira daripada 2.5 hasil dividen pada tahun tersebut ataupun dikirakan keseluruhan jumlah pengeluaran itu? ini kerana saya keliru hasil jualan rumah itu saya telah zakatkan pada awalnya, dan duit simpanan itu hasil daripada jualan rumah yang telah saya keluarkan zakat pada tahun sebelumnya.Mohon pencerahan.

Sekian, terima kasih","Jawapan  

السلام عليكم ورحمة الله و بركاته
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه الأجمعين أما بعد

Merujuk kepada soalan yang diajukan, walaupun hasil jualan rumah itu telah dikeluarkan zakat, apabila ia disimpan di dalam mana-mana akaun simpanan atau akaun pelaburan, ia akan dikenakan zakat simpanan sekiranya memenuhi syarat wajib iaitu cukup di dalam simpanan selama setahun (haul) dari tarikh simpanan dan melebihi kadar nisab. Begitulah bagi setiap tahun berikutnya, seandainya jumlah simpanan tersebut (termasuk dividen) melebihi kadar nisab, maka wajib dikeluarkan zakat sebanyak 2.5%.

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=4054,"  Soalan

Assalamualaikum, Saya omar mokhtar bin hamdan berasal dari shah alam selangor dan kini menetap sementara di KL.

Saya mohon bertanya kepada Sahibus Samahah Mufti, apakah hukum menyertai pertandingan marathon atau apa-apa pertandingan yang ditaja oleh Bank Konvensional? dan apakah pula hukum menerima biasiswa pengajian dari bank-bank konvensional seperti cimb, maybank, hong leong dan lain-lain? adakah ini boleh dikira sebagai mempromosikan riba dan meredhai amalan riba yang dilakukan oleh bank-bank tersebut?

mohon pencerahan Sahibus Samahah kerana baru-baru ini viral di media sosial oleh seorang ustaz mendakwa haram menyertai pertandingan yang ditaja oleh bank konvensional, dan kenyataan ini boleh dirujuk pada pautan ini

 https://m.facebook.com/story.php?story_fbid=pfbid02wSbvSU7Wm2naZKKz9K5KR8Vd6JoQ597qCG245ZpNEbVUA4qx5xLJyrZDwc1dun4Ul&id=1158060811&mibextid=Nif5oz","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Riba merupakan perkara yang diharamkan oleh Allah SWT serta diketahui oleh masyarakat secara umumnya. Sebarang kegiatan atau aktiviti yang mempunyai unsur mempromosikan kegiatan riba juga adalah dilarang kerana termasuk dalam membantu perkara yang mungkar. Hal ini berdasarkan Firman Allah SWT dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ

Maksudnya: Dan hendaklah kamu bertolong-tolongan untuk membuat kebajikan dan bertakwa, dan janganlah kamu bertolong-tolongan pada melakukan dosa (maksiat) dan pencerobohan. Dan bertakwalah kepada Allah, kerana sesungguhnya Allah Maha Berat azab seksa-Nya (bagi sesiapa yang melanggar perintah-Nya).

Selain itu, sesuatu acara yang dilakukan untuk mempromosikan bank konvensional yang berteraskan riba adalah haram berdasarkan kaedah fiqh:

للوسائل حكم المقاصد

Maksudnya: Hukum suatu wasilah itu bergantung kepada maqasid (objektif yang ingin dicapai daripadanya).

Manakala menerima biasiswa pengajian atau apa-apa hadiah daripada institusi-institusi tersebut pula adalah harus kerana akad yang berlaku antara pemberi dan penerima merupakan akad yang diharuskan syarak. Seseorang itu tidak dibebankan dengan dosa atau kesalahan yang dilakukan oleh pihak lain. Melalui kaedah ini, harta tersebut adalah haram jika dinisbahkan kepada bank kerana mereka mendapatkannya melalui riba, dan menjadi halal jika dinisbahkan kepada pihak penerima biasiswa. Hal ini berdasarkan firman Allah Surah al-An’am, ayat 164:

 وَلَا تَزِرُ وَازِرَةٌ وِزْرَ أُخْرَى

Maksudnya: Dan seseorang yang boleh memikul tidak akan memikul dosa orang lain.

Namun, penerima biasiswa hendaklah mengelakkan diri daripada menjadi alat promosi oleh bank-bank konvensional ini kerana bimbang termasuk dalam golongan yang mempromosikan riba.

والله أعلم بالصواب"
https://emusykil.muftiselangor.gov.my/index.php/site/jawapan?id=4055,"  Soalan

assalamualaikum..saya nak bertanya tentang satu soalan.suami saya ada membeli gelang emas untuk simpanan modal perniagaannya dan dia bagi saya simpan dan pakai dahulu dan katanya kalau dia mati gelang tu akan jadi milik saya..soalannya, bolehkah buat macam tu? tak perlu faraid ke?itu dikira hibah ke? atau perlu buat wasiat yang sah dahulu atau ada saksi baru dikira hibah? saya takut terpakai atau terguna harta orang.terima kasih..harap dapat membantu dengan menjawab kekeliruan saya.","Jawapan  

وعليكم السلام ورحمة الله وبركاته

الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan; perbuatan suami memberi gelang emas semasa hidup sementara barang kemas tersebut dijadikan modal simpanan merupakan hanya pinjaman. 

Lafaz yang diungkapkan oleh suami menunjukkan penyerahan hak milik berlaku selepas kematian suami, menjadikannya suatu wasiat. Pelaksanaannya masih lagi tertakluk kepada hukum faraid di dalam Islam. Merujuk kepada Fatwa Mesyuarat Jawatankuasa Fatwa Negeri Selangor Kali Ke 2, 2018 bersidang pada 20 April 2018 memutuskan bahawa:

“Sesuatu wasiat yang dibuat kepada seseorang waris hendaklah tidak berkuat kuasa sehingga diberi persetujuan oleh waris-warisnya selepas kematian pewasiat.”

Jika mendapat persetujuan hanya sebahagian daripada ahli waris, maka wasiat yang ditinggalkan hanya sah mengikut kadar ahli waris yang membenarkannya.

Oleh itu, dinasihatkan agar sebarang akad penyerahan hendaklah didokumentasikan dan datangkan saksi supaya pengesahan dapat dijalankan dengan baik di Mahkamah Syariah. Hal ini bagi mengelakkan berlakunya pertikaian di kemudian hari.

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب"
https://emusykil.muftiselangor.gov.my/index.php/site/jawapan?id=4057,"  Soalan

Salam.

Saya ingin bertanya berkenaan pekerjaan. Baru-baru ini saya menerima tawaran pekerjaan dalam bidang perindustrian pembuatan rokok. Soalan saya, apakah hukum pendatan hasil saya yang bekerja di dalam sektor pembuatan rokok yang jelas memberi kemudaratan kepada kesihatan dan sesetengah fatwa negeri mengatakan haram? Boleh jelaskan kepada saya.","Jawapan  

وعليكم السلام ورحمة الله وبركاته

Firman Allah SWT dalam surah al-Baqarah ayat 195:

وَلَا تُلْقُوا بِأَيْدِيكُمْ إِلَى التَّهْلُكَةِ

Maksudnya: Dan janganlah kamu sengaja mencampakkan diri kamu ke dalam bahaya kebinasaan. 

Di Negeri Selangor fatwa pengharaman rokok telah diwartakan sejak tahun 1989 dan dalil di atas adalah punca kuasa kepada pengharaman rokok. Sebagaimana yang dipersoalkan oleh tuan berkaitan dengan bekerja dalam sektor pembuatan rokok, adalah bertepatan dengan firman Allah dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Walaupun fatwa dan hukum pengharaman rokok adalah untuk pelaku atau penghisap rokok, namun hukum bekerjasama serta bertolong-tolongan kepada perkara mudarat juga tidak diperbolehkan dalam Islam sebagaimana tegahan Allah SWT dalam surah al-Maidah tersebut.

Oleh itu, Islam sangat menyarankan tuan untuk meninggalkan perkerjaan yang melibatkan perkara yang haram dan syubhah bagi menjaga syariat dan maslahah agama. Sebagaimana hadis daripada Al-Mu'man bin Basyir RA, sabda Nabi Muhammad SAW:

 فمنِ اتَّقى الشُّبُهاتِ استبرَأ لدينِهِ وعِرضِهِ

Maksudnya: Barangsiapa yang memelihara dirinya daripada sebarang syubhah maka sebenarnya dia telah menyelamatkan agama dan maruahnya. (Riwayat Muslim)

والله أعلم بالصواب"
https://emusykil.muftiselangor.gov.my/index.php/site/jawapan?id=4066,"  Soalan

Assalamualaikum.

Apakah hukum bekerja di luar negara tanpa visa kerja yang sah. Adakah hasil yang diperolehi halal digunakan atau tidak? 

Apakah saya berdosa dan apakah yng perlu saya lakukan? Perlukah saya meminta maaf dengan kerajaan negara tersebut jika dikhuatiri akan memudaratkan seperti dihukum penjara dan sebagainya.","Jawapan  

وعليكم السلام ورحمة الله وبركاته

الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan tuan; secara asasnya, hukum asal pekerjaan dalam muamalat adalah harus selagi mana tidak terdapat dalil dan perkara yang melarangnya. Berdasarkan kepada kaedah:

الأصل في المعاملات الإباحة حتى يرد الدليل على خلافه

Maksudnya: Asal segala sesuatu dalam bidang muamalat ialah harus, sehingga adanya dalil yang menyanggahi dan mengharamkannya.

Berkenaan bekerja di luar negara, kini terdapat syarat tertentu yang dikenakan oleh pihak berkuasa sesebuah negara terhadap pelawat luar seperti visa. Perkara ini wajib dipatuhi oleh pelawat luar sebagai keizinan untuk masuk ke negara tersebut dalam tempoh waktu dan tujuan tertentu atas dasar kemaslahatan dan keselamatan diri dan negara tersebut.

Meskipun begitu, melanggar sesebuah peraturan yang ditetapkan oleh sesebuah negara dari sudut permohonan visa untuk bekerja dan sebagainya tidak menjejaskan secara langsung status halal pendapatan. Perkara ini boleh membawa kepada dosa dari sudut yang lain, seperti ancaman keselamatan, ketidakadilan kepada pekerja lain di luar negara yang telah memohon visa dan boleh menyukarkan urusan pihak berkuasa negara pelawat sekiranya terdapat sesuatu perkara yang tidak diingini berlaku seperti kemalangan, jenayah dan sebagainya. Hal ini juga akan mendatangkan kesan buruk kepada orang yang tidak memiliki visa tersebut jika disabitkan kesalahan.

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب

 "
https://emusykil.muftiselangor.gov.my/index.php/site/jawapan?id=4068,"  Soalan

Saya merupakan dropship di shopee, pembeli ada membeli barang Di kedai saya dengan berharga RM 125 ( termasuk dgn kos penghantaran), kemudian saya membeli barang tersebut daripada penjual dengan harga RM 110 ( tidak termasuk dengan Kos penghantaran kerana saya mempunyai baucer penghantaran percuma untuk membeli barang pembeli tadi), kemudian barang yang saya beli dari penjual Akan terus Di hantar kepada pembeli Di kedai saya. Daripada hasil jual beli tadi saya ada mendapat keuntungan dari hasil jual barang dan Kos penghantaran. Oleh it, apakah hukum menggunakan baucer tersebut untuk mendapat keuntungan daripada Kos penghantaran tersebut?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Kami mengambil maklum terhadap persoalan yang telah dibangkitkan.

Hukum menggunakan baucer tersebut untuk mendapat keuntungan daripada kos penghantaran tersebut adalah harus selama tidak mengandungi unsur-unsur yang menyalahi syarak seperti riba, gharar, rasuah dan penipuan. Bahkan ia juga adalah bentuk-bentuk manfaat yang sememangnya diberikan oleh syarikat shoppe kepada pelanggannya. Justeru itu, jual beli yang berlangsung adalah dihukumkan sebagai harus dan terhindar daripada sebarang perkara yang meragukan.

والله أعلم بالصواب"
https://emusykil.muftiselangor.gov.my/index.php/site/jawapan?id=4080,"  Soalan

Assalamualaikum Tuan/Puan,

Saya ada persoalan mengenai hukum jual beli. Sebelum itu saya akan menjelaskan situasinya terlebih dahulu. Sebuah akaun perisian A dijual dengan harga RM10 sebulan di laman web rasmi, namun di aplikasi jualan seperti Shopee di mana ia bukan datang dari penjual rasmi perisian tersebut dan berharga jauh lebih murah seperti RM2 sahaja dan tempoh milik akaun tersebut jauh lebih lama. Apakah hukum jual beli tersebut dan adakah berdosa jika mendapatkan alternatif yang lebih murah? 
 

Terima kasih, semoga tuan/puan sudi meneliti masalah yang dihadapi saya ini.

 ","Jawapan  

وعليكم السلام ورحمة الله وبركاته        

الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Merujuk kepada soalan yang diajukan, sekiranya jualan di Shopee dilakukan oleh pihak pengeluar sendiri atau oleh pihak lain dengan keizinan rasmi daripada pengeluar perisian tersebut, maka harus membeli perisian di platform Shopee walaupun dengan harga yang jauh lebih murah. Namun, sekiranya ia dilakukan oleh pihak lain tanpa keizinan pengeluar, maka haram untuk membelinya. Sekiranya tidak pasti sama ada kebenaran tersebut telah diperolehi atau sebaliknya, maka hendaklah berpegang kepada pilihan yang lebih yakin iaitu membeli di laman web rasmi pengeluar.

والله أعلم بالصواب"
https://emusykil.muftiselangor.gov.my/index.php/site/jawapan?id=4085,"  Soalan

Salam. Saya ada mencarum menggunakan wang sendiri kepada takaful, dan penama penerimaannya adalah isteri. Apabila berlaku musibah kematian terhadap diri saya, adakah wang takaful ini dikira sebagai harta yang perlu difaraid atau ia dikira hak mutlak penerima?

 

Terima kasih","Jawapan  

السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umumnya para ulama mendefinisikan harta pusaka sebagai apa-apa yang ditinggalkan oleh si mati daripada jenis harta, hak dan manfaat. Harta pusaka termasuklah apa-apa yang ditinggalkan oleh si mati selepas kematiannya baik dalam bentuk harta mudah alih seperti emas, perak, semua bentuk wang, dan pekakas-pekakas, ataupun daripada kategori harta yang tidak boleh dialih seperti tanah-tanah, bangunan-bangunan dan selainnya.

Manakala takaful ditakrifkan sebagai permuafakatan sekumpulan individu untuk saling menjamin dan membantu antara satu sama lain bagi memenuhi keperluan tertentu yang dipersetujui dalam kalangan mereka yang mencarum seperti memberi pampasan bagi sesuatu musibah yang menimpa.

Di samping itu,Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (Jawatankuasa Muzakarah MKI) Kali Ke-49 yang bersidang pada 19 September 2000 telah membincangkan Wang Pampasan Kematian Pekerja Yang Dianugerahkan Oleh Kerajaan Atau Syarikat Swasta.

Muzakarah telah memutuskan bahawa wang pampasan yang diperolehi dari kematian pekerja, wang pampasan melalui tuntutan mahkamah, wang SOCSO dan seumpamanya tidak dianggap harta pusaka.

Oleh itu, wang pampasan yang diterima oleh penama daripada caruman takaful yang disertai oleh si mati ketika hidup tidak tertakluk kepada kaedah pembahagian harta secara faraid kerana pampasan tersebut bukan harta si mati.

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=4091,"  Soalan

Assalamualaikum Tuan/Puan,

Saya ada pertanyaan, pertama..sedikit yang saya tahu, cukai yang dikenakan daripada perniagaan juga merupakan hasil kepada negara. Pertanyaan saya merangkumi kait dengan konflik yang berlaku antara Palestine dan Israel,

Menurut pandangan pihak jabatan mufti, sekiranya terdapat perniagaan yang berbentuk franchise yang juga dimiliki oleh orang Malaysia, adakah wajar untuk kita memboikot sekiranya produk perniagaan yang dijalankan tersebut asal nya daripada negara-negara yang menyokong Israel. Contohnya, Mcdonald, Starbucks, dll daripada Amerika. Hal ini dikaitkan kerana, umumnya saya berpendapat, perniagaan yang berbentuk Franchise mempunyai kebarangkalian untuk dikenakan bayaran royalti kepada syarikat asal tersebut.

Tambahan, adakah yahudi juga dianggap sebagai musuh Allah?

Minta pencerahan daripada pihak tuan/puan, Terima kasih. ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Memboikot sesuatu barangan atau produk merupakan salah satu tindakan berbentuk protes terhadap kegiatan ekonomi sesebuah negara. Walau bagaimanapun, tindakan memboikot ini perlulah dibuat berdasarkan ilmu agar sasaran boikot tersebut kena pada sasarannya iaitu Israel dan sekutunya serta tidak menyebabkan ekonomi sesuatu syarikat yang tiada kena mengena dengannya runtuh. Apabila sesebuah syarikat itu telah dimiliki 100% oleh umat Islam, masyarakat perlu berhati-hati dalam melaksanakan tindakan ini kerana tersilap sasaran boleh menyebabkan runtuhnya sebahagian ekonomi umat Islam yang juga berperanan membayar zakat kepada rakyat Malaysia dan memberikan peluang pekerjaan yang banyak kepada umat Islam. Namun, sekiranya sesebuah syarikat itu secara terang-terang mengisytiharkan sokongan mereka kepada Israel dan sekutunya, maka masyarakat mesti membantah dan memboikot syarikat tersebut. Perkara ini memerlukan kepada penelitian oleh badan berautoriti terhadap proses Franchise yang dilakukan serta memastikan wang tersebut benar-benar sampai kepada pihak musuh sebelum memboikot.

Kaum Yahudi merupakan musuh Allah SWT dan ia telah dijelaskan oleh Allah SWT dalam surah al-Fatihah ayat 7:

 صِرَاطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَلَا الضَّالِّينَ

Maksudnya: Iaitu jalan orang-orang yang Engkau telah kurniakan nikmat kepada mereka, bukan (jalan) orang-orang yang Engkau telah murkai, dan bukan pula (jalan) orang-orang yang sesat.

Menurut ahli tafsir, jalan-jalan yang Engkau murkai yang dimaksudkan dalam ayat ini merujuk kepada kaum Yahudi. Selain itu, terdapat beberapa ayat lain di dalam al-Quran yang menyatakan sedemikian. Namun, tidak dinafikan ada sebahagian daripada orang Yahudi yang berkelakuan baik. Mereka ini tidak dapat mengubah fakta yang disebutkan oleh Allah SWT bahawa majoriti kaum mereka bertindak zalim seperti membunuh para Nabi dan lain-lain.

Allah SWT berfirman di dalam surah al-Baqarah ayat 120 mengenai sikap orang Yahudi yang sentiasa memusuhi Nabi Muhammad SAW termasuklah umatnya:

وَلَنْ تَرْضَى عَنْكَ الْيَهُودُ وَلَا النَّصَارَى حَتَّى تَتَّبِعَ مِلَّتَهُمْ

Bermaksud: Orang-orang Yahudi dan Nasrani tidak sekali-kali akan bersetuju atau suka kepadamu (wahai Muhammad) sehingga engkau menurut agama mereka (yang telah terpesong itu).

والله أعلم بالصواب"
https://emusykil.muftiselangor.gov.my/index.php/site/jawapan?id=4092,"  Soalan

Assalamualaikum SS Tuan Mufti,

Saya ingin bertanya tentang model perniagaan secara langganan (subscription) seperti di bawah, saya menjalankan syarikat servis kereta secara rumah-ke-rumah (mobile) dan berhasrat memperkenalkan model langganan (subscription) secara pra-bayar (pre-paid) atau bayaran secara ansuran;

Contohnya saya memperkenalkan Pakej Basic Servis Proton = RM930 setahun. Jadi dalam tempoh setahun ini, apabila tiba 10,000km atau 6-bulan, kami akan pergi dan servis kereta pelanggan. Boleh jadi ada pelanggan yang akan servis 2x setahun, ada yang 3x setahun mengikut penggunaan kereta mereka tetapi harga tetap sama, RM930 dengan syarat tiba 10,000km atau 6-bulan. Pembayaran boleh dilakukan secara penuh upfront ketika melanggan, atau secara potongan kad kredit atau online payment setiap bulan.

Adakah apa-apa permasalahan yang berkaitan dengan hukum tentang model perniagaan sebegini. Saya dahului ucapan terima kasih, semoga Allah membalas segala kebaikan SS Tuan Mufti.

 

Ahmad Zhafri","Jawapan  

السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Salah satu daripada syarat sah sesuatu akad jual beli atau sewaan termasuk upah terhadap sesuatu perkhidmatan adalah tidak terdapat unsur gharar atau ketidakpastian. Berdasarkan Merujuk kepada model pakej yang ditawarkan, ia terdapat gharar, iaitu ketidakpastian pada jumlah servis yang pelanggan akan perolehi sama ada 2 atau 3 kali, atau mungkin lebih bergantung kepada penggunaan kereta. Ini menjadikan pakej yang ditawarkan adalah tidak patuh syarak.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=4095,"  Soalan


Assalamualaikum Ustaz, apakah hukum bekerja dengan syarikat yang memberi sumbangan kepada israel? Sumbangan tersebut disalurkan kepada persatuan Canadian Red Cross Middle East Humanitarian Crisis Appeal, United Jewish Appeal, American Friends of Magen David Adom dan Save the Children.

Sumbangan yang disalurkan kepada semua persatuan di atas adalah untuk bantuan kemanusiaan. Adakah kita haram bekerja dengan syarikat itu walaupun bantuan tersebut untuk kemanusiaan dan tidak menyatakan memberi sumbangan untuk ketenteraan (membeli senjata) ?","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan puan; Para ulama telah bersepakat tentang keharusan orang Islam melakukan urusan muamalat seperti menerima upah dari orang bukan Islam dan lain-lain kecuali dalam perkara yang dilarang syarak seperti perkara melibatkan arak, judi atau seumpama dengannya. Berdasarkan kepada kaedah:

الأصل في المعاملات الإباحة حتى يرد الدليل على خلافه

Maksudnya: Asal segala sesuatu dalam bidang muamalat ialah harus, sehingga adanya dalil yang menyanggahi dan mengharamkannya.

Oleh itu, bekerja di sesebuah syarikat atau organisasi bantuan kemanusiaan meskipun dikatakan berkaitan dengan sumbangan kemanusiaan ke Israel diharuskan. Namun, hukum pekerjaan ini boleh menjadi haram bagi orang Islam sekiranya mengetahui penglibatan diri mereka secara langsung mengurus atau berurusniaga dengan orang bukan Islam yang diketahuinya secara jelas akan mengancam agama Islam seperti menjual senjata kepada musuh Islam, membantu musuh Islam atau secara langsung membantu dalam urusan syiar mengembangkan agama lain serta kemungkaran.

Di Malaysia masih terdapat alternatif-alternatif lain yang boleh dipilih umat Islam untuk mencari sumber pendapatan. Maka dinasihatkan sekiranya mampu, mencari alternatif lain ini supaya dapat menghindarkan diri daripada perkara yang boleh membawa kepada perkara haram dan syubhah. Moga dapat mendatangkan lebih banyak kebaikan dan keberkatan dalam hidup.

Semoga Allah SWT memberi kefahaman yang baik kepada kita dalam mengamali dan menghayati agama-Nya. Amin

والله أعلم بالصواب"
https://emusykil.muftiselangor.gov.my/index.php/site/jawapan?id=4100,"  Soalan

Saya masih lg menggunakan credit card UOB yg telah di perolehi lebih 20 tahun dahulu. Sememangnya Saya akan melangsaikan bayaran sepenuhnya dan tidak pernah menggunakan priviledge bayaran secara ansuran. 

Saya rasa serba salah sekarang. Adakah Saya berdosa. Baru2 ini Saya cuba apply islamic credit card  tp memandangkan Saya sudah bersara, agak sukar utk dapat. 

Sila bg pandangan tuan.

Sekian terima kasih","Jawapan  

Secara asasnya terdapat 2 jenis kad kredit yang berada dalam pasaran, iaitu:

1. Kad kredit yang dikeluarkan oleh perbankan Islamik adalah patuh syariah dan ianya tiada isu sekiranya bayar lewat atau menepati waktu kerana akadnya yang patuh syariah.

2. Kad kredit yang dikeluarkan oleh perbankan konvensional adalah tidak patuh syariah kerana mempunyai unsur riba dan bersubahat dengan konvensional, sekalipun ia menawarkan 0% bunga jika mampu membayarnya. Kesatuan Fiqh Antarabangsa OIC dalam ketetapannya nombor 108, pada persidangan 23-28 September 2000 telah memfatwakan sebagai tidak harus.

Ini adalah kerana ia dianggap sebagai membantu di dalam perkara kemungkaran sebagaimana firman Allah di dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Semoga Allah mengampunkan dosa serta kesilapan yang telah dilakukan. Sekiranya masih memerlukan kad kredit, tuan boleh melanggan versi islamik yang telah banyak berada di pasaran

والله أعلم بالصواب"
https://emusykil.muftiselangor.gov.my/index.php/site/jawapan?id=4106,"  Soalan

Assalamualaikum..
 Saya ada beli ebook online. Setelah membeli penulis memberi amaran haram sekiranya menyebarkan ebook tersebut secara percuma. ia hanya untuk saya suami isteri & anak. Persoalannya dalam islam bukan ke berkongsi ilmu amat dituntut. Sekiranya saya tetap berkong ebook tersebut dgn adik beradik & kawan2 rapat dengan tujuan untuk pendidikan ank2 bukan untuk mengaut keuntungan boleh ke.. sebab ebook tersebut agak mahal rm50 bagi golongan b40 agak membebankan. Mohon response pihak tuan. Terima kasih, Saya sertakan paparan surat amaran tersebut.

 ","Jawapan  

وعليكم السلام ورحمة الله وبركاته

Merujuk kepada keterangan yang diberikan, larangan dari pemilik ebook adalah jelas iaitu tidak membenarkan sebarang perkongsian ebook tersebut kepada pihak lain. Ini bertepatan dengan Maqasid atau objektif Syariah itu sendiri bagi tujuan memelihara Akal (Hifz al-‘Aql) dan Harta (Hifz al-Mal). Dalam konteks memelihara Akal, Perundangan Islam dengan jelas memberi pengiktirafan secara individu kepada sesiapa yang menghasilkan sesuatu idea, penemuan atau ilmu yang bermanfaat untuk umat. Dalam konteks menjaga harta, jelas ebook adalah milik penciptanya yang telah dipatenkan dan tidak boleh sama sekali ditiru atau disebarkan tanpa keizinan.

Di dalam Surah al-Maidah ayat 1, Allah SWT berfirman:

يَا أَيُّهَا الَّذِينَ آمَنُوا أَوْفُوا بِالْعُقُودِ ۚ

Maksudnya: Wahai orang-orang yang beriman, penuhi serta sempurnakanlah perjanjian-perjanjian.

Diperkuatkan lagi dengan hadis daripada Abu Hurairah bahawa Nabi SAW bersabda:

الْمُسْلِمُونَ عَلَى شُرُوطِهِمْ

Maksudnya: Umat Islam wajib mematuhi persyaratan yang telah mereka sepakati. (Riwayat Abu Daud)

Puan hanya boleh menyebarkan apa yang puan fahami tanpa berkongsi ebook tersebut.

والله أعلم بالصواب"
https://emusykil.muftiselangor.gov.my/index.php/site/jawapan?id=4119,"  Soalan

1. Adakah ""Late Payment Charges"" riba? Sebagai contoh, sebuah syarikat (pembeli) membayar caj tersebut akibat lewat membayar kepada penjual barangan yang telah dibeli. Perjanjian ini telah dipersetujui kedua pihak di mana ia bertujuan mengurangkan kerugian pihak penjual akibat tunggakan bayaran oleh syarikat pembeli.

2. Apakah hukum denda akibat lewat membekalkan sesuatu barangan? Sebagai contoh, penjual berjanji untuk menghantar barangan kepada pembeli pada tarikh yang telah dipersetujui, namun akibat kelewatan yang berlaku, penjual dikenakan denda (berdasarkan jumlan hari yang lewat).","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan:

1. Mengenakan ""Late Payment Charges"" atau denda akibat lewat membuat pembayaran hutang daripada transaksi jual beli adalah riba. Ini adalah kerana mengenakan bayaran tambahan terhadap hutang akibat jual beli kerana kegagalan membuat bayaran pada masa yang tetapkan dinamakan sebagai riba al-nasi'ah. Perkara ini bertepatan dengan kaedah Fiqh:

 كُلُّ قَرْضٍ جَرَّ مَنْفَعَةً، فَهُوَ رِبًا

Maksudnya: Setiap hutang yang memberikan manfaat adalah riba.

Walaupun terdapat persetujuan awal mengenai perkara tersebut, ia adalah syarat yang batil kerana menyalahi syarak. Hadis daripada Amru bin Awf RA bahawa Nabi SAW bersabda:

‏ وَالمُسْلِمُونَ عَلَى شُرُوطِهِمْ، إِلاَّ شَرْطًا حَرَّمَ حَلاَلاً، أَوْ أَحَلَّ حَرَامًا

Maksudnya: Dan orang Islam itu terikat dengan syarat-syarat (perjanjian) mereka melainkan syarat mengharamkan yang halal atau menghalalkan yang haram. (Riwayat al-Tirmidhi)

2. Denda akibat gagal menyempurnakan sesuatu tugas atau perkhidmatan adalah diharuskan sekiranya terdapat perjanjian awal di antara pihak-pihak. Ini adalah kerana denda yang dikenakan tidak ada kaitan dengan hutang atau penangguhan bayaran hutang. 

Firman Allah SWT di dalam surah al-Maidah ayat 1:

يَاأَيُّهَا الَّذِينَ آمَنُوا أَوْفُوا بِالْعُقُودِ

Maknanya: Wahai orang-orang yang beriman, penuhi serta sempurnakanlah perjanjian-perjanjian.

والله أعلم بالصواب"
https://emusykil.muftiselangor.gov.my/index.php/site/jawapan?id=4133,"  Soalan

Assalamualaikum.

 

Klu adik beradik kongsi bayar ansuran beli rumah utk mak ayah tinggal, tapi penama adalah nama adik. Jika mak ayah meninggal, adakah rumah tu di kira harta pusaka atau adik dapat hak sepenuhnya sbb guna nama dia dan atas alasan dia bayar ansuran yg lebih dari adik beradik lain ?

 

Terima kasih","Jawapan  

السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, dari segi syarak, pemilikan rumah tersebut kembali kepada persetujuan asal antara adik beradik ketika membeli rumah tersebut dengan meletakkan nama adik sebagai penama dan bersama-sama membayar ansuran bulanan. Seandainya di dalam persetujuan tersebut adik sebagai pemilik, maka rumah tersebut adalah milik adik. Namun seandainya nama adik diletak hanya sebagai syarat meletakkan nama, maka rumah tersebut adalah milik bersama antara adik-beradik yang sama-sama di dalam perjanjian itu.  

Walau bagaimanapun perlu diambil perhatian, dari segi undang-undang, pemilikan akan dilihat berdasarkan nama yang tertera di dalam geran rumah tersebut. 


والله أعلم بالصواب

Sekian, terima kasih. 

 "
https://emusykil.muftiselangor.gov.my/index.php/site/jawapan?id=4137,"  Soalan

Assalamualaikum,saya ingat bertanya apakah hukum sekarang ini jika saya masih membuat kerja ehailing grab car kerana masih tiada kerja lain untuk dibuat.Saya bertanya soalan ini kerana sekarang ini masyarakat ramai memboikot grab kerana menyokong israel.","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Boikot ekonomi merupakan suatu tindakan menzahirkan bantahan terhadap sesuatu perkara. Boikot digunakan sebagai antara strategi yang ampuh dan dilakukan secara meluas terutama ketika krisis Israel-Palestin yang berlaku sejak beberapa lama. Hukum boikot adalah harus pada asalnya, dan ia boleh berubah menjadi wajib jika yakin bahawa duit tersebut akan digunakan untuk membantu perkara maksiat termasuk membantu pihak musuh dalam memerangi umat Islam. Dalam isu syarikat ehailing, tidak dapat dibuktikan bahawa syarikat tersebut menggunakan wang tersebut untuk membantu pihak musuh secara jelas, maka terpulang kepada seseorang individu sama ada untuk melakukan boikot ataupun tidak.

Masyarakat perlu menilai kesannya terhadap diri dan keluarga khususnya melibatkan keperluan asasi seperti makan, minum, kesihatan dan lain-lain sebelum meneruskan usaha boikot kerana menyediakan keperluan asasi untuk keluarga adalah tanggungjawab dan kewajipan seorang bapa.

والله أعلم بالصواب"
https://emusykil.muftiselangor.gov.my/index.php/site/jawapan?id=4140,"  Soalan

Assalamualaikum 

Saya mendapat pekerjaan dalam satu syarikat pelaburan yang sah disisi undang undang Malaysia namun tidak patuh syariah.

Jawatan yang ditawarkan adalah Customer Service dimana saya akan bertanggungjawab untuk membantu pelanggan baru dan sedia ada menyelesaikan masalah berkaitan akaun pelaburan pelanggan.

Saya juga digalakkan(tidak wajib) untuk memujuk pelanggan menambah pelaburan berdasarkan data dan analisis dari syarikat. 

 

Soalan saya, apakah hukum saya bekerja di syarikat ini? Adakah gaji yang saya terima halal?

Terima kasih","Jawapan  

السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umum kerja sebagai pegawai khidmat pelanggan atau Customer Service adalah harus. Namun keharusan ini bergantung kepada apakah tugasan atau job description bagi jawatan tersebut, sekiranya tugasannya adalah sesuatu yang tidak bertentangan dengan syarak maka hukumnya adalah harus tetapi jika sebaliknya maka kerja tersebut adalah haram dan perlu dijauhi. Dalam situasi yang disebutkan di dalam soalan jika syarikat tempat anda bertugas hanya mengendalikan produk tidak patuh syariah maka adalah dinasihatkan agar berusaha untuk mencari peluang kerja di tempat lain, perkara berdasarkan kaedah fiqh :

ماَ أدَّى إلى الحَرَامِ فَهُوَ حَرَام

Maksudnya: Apa-apa perkara yang membawa kepada haram maka perkara tersebut adalah haram

Kesimpulan daripada kaedah fiqh yang disebutkan di atas, tugasan yang dilaksanakan oleh pegawai khidmat pelanggan dalam memudahkan urusan pelanggan dalam urusan yang tidak patuh syariah merupakan sesuatu yang tidak patuh syariah kerana keterlibatan secara tidak langsung dalam perkara yang telah diharamkan dalam syarak.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=4148,"  Soalan

Assalamualaikum w.b.t selawat dan salam atas junjungan nabi muhammad s.a.w keluarga  serta para sahabatnya,

1.Saya ingin bertanya tentang apa kah hukum membeli produk nestle yang jelas sekian lama mempunyai hubungan dengan israel

2.apakah hukum memboikot produk israel

Saya berharap pihak dari jabatan mufti dapat memberi kata putus dalam pekara ini

 

 

 ","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Boikot ekonomi merupakan suatu tindakan menzahirkan bantahan terhadap sesuatu perkara. Boikot digunakan sebagai antara strategi yang ampuh dan dilakukan secara meluas terutama ketika krisis Israel-Palestin yang berlaku sejak beberapa lama. Hukum boikot adalah harus pada asalnya, dan ia boleh berubah menjadi wajib jika yakin bahawa duit tersebut akan digunakan untuk membantu perkara maksiat termasuk membantu pihak musuh dalam memerangi umat Islam. Walau bagaimanapun, dari sudut keabsahan jual beli, pembelian sesuatu produk sama ada produk yang menyokong Israel atau sebaliknya adalah sah di sisi syarak.

Masyarakat perlu menilai kesannya terhadap diri dan keluarga khususnya melibatkan keperluan asasi seperti makan, minum, kesihatan dan lain-lain sebelum meneruskan usaha boikot kerana menyediakan keperluan asasi untuk keluarga adalah tanggungjawab dan kewajipan seorang bapa.

والله أعلم بالصواب"
https://emusykil.muftiselangor.gov.my/index.php/site/jawapan?id=4151,"  Soalan

Assalamualaikum, suami saya sudah meninggal pada 29.06.2023 dan meninggalkan 2 anak lelaki, 1 anak perempuan. Selepas meninggal, saya dapat graduiti dan ganjaran. Disebabkan semua ini bukan harta yang difaraidkan jadi saya telah bahagi-bahagikan duit tersebut pada anak-anak saya. Sebahagian untuk wakaf dan lain-lain perbelanjaan. Selepas duit habis, secara kebetulan ada seorang perempuan yang saya kenali telah memberitahu saya, dia telah menikah dengan arwah suami saya pada 05.08.2022 secara illegal (tidak sah). Tiada apa-apa dokumen. Berita ini disahkan oleh seorang kawan arwah yang mengikutinya semasa majlis pernikahan tersebut. Belum sempat didaftarkan, suami saya telah meninggal dunia. Persoalan yang ingin diajukan ialah adakah isteri yang baru dinikahi itu ada hak ke atas harta seperti graduiti, ganjaran dan pencen terbitan yang telah saya dapat? Saya dahului dengan ucapan terima kasih atas kesudian menjawab persoalan saya.","Jawapan  

السلام عليكم ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Graduiti, ganjaran dan pencen terbitan bukanlah harta pusaka si mati yang tertakluk kepada pembahagian secara faraid. Ganjaran-ganjaran tersebut merupakan pemberian kepada waris si mati yang tertakluk kepada undang-undang atau Akta Pencen. Antara syarat yang ditetapkan adalah pernikahan antara suami dan isteri itu pernikahan yang sah dari segi syarak dan telah didaftarkan secara rasmi. Di samping itu, maklumat mengenai isteri serta anak-anak perlu dimasukkan ke dalam rekod peribadi pejawat awam (si mati) untuk melayakkan mereka menerima ganjaran-ganjaran tersebut. 

Merujuk kepada soalan yang diajukan, mana-mama wanita atau isteri yang ingin memohon ganjaran-ganjaran tersebut perlu mendatangkan dokumen yang diperlukan kepada pihak yang berkenaan untuk pengesahan. Seandainya syarat-syarat yang dinyatakan tidak dipenuhi, maka wanita itu tidak berhak untuk mendapat ganjaran-ganjaran tersebut. Terpulang kepada budi bicara pihak puan untuk berkongsi ganjaran tersebut ataupun tidak.

والله أعلم بالصواب
Sekian, terima kasih.

 "
https://emusykil.muftiselangor.gov.my/index.php/site/jawapan?id=4153,"  Soalan

Assalamualaikum tuan. Saya ingin bertanya, apakah hukum bergurau mengatakan duit yang didapatkan itu dari sumber haram seperti mengatakan ""aku menang no ekor"" walaupun sebenarnya tidak. Apakah wang tersebut menjadi haram untuk digunakan? Dan bagaimana jika wang tersebut disedekahkan/dihadiahkan? Apakah penerima wang tersebut boleh memggunakannya? Jika tidak apa yang harus dilakukan dengan wang yang diterima tersebut? Terima kasih.","Jawapan  

وعليكم السلام ورحمة الله وبركاته

Bergurau secara asasnya adalah harus sebagaimana Rasulullah SAW juga bergurau bersama para Sahabat, isteri dan keluarga Baginda. Namun harus diteliti adalah adab ketika bergurau atau melawak. Antara adab ketika bergurau yang paling penting adalah tidak menipu dan berdusta ketika berlawak.

Daripada Bahz bin Hakim berkata: Ayahku menceritakan kepadaku, daripada datukku, yang berkata: Aku mendengar Nabi SAW bersabda:

وَيْلٌ لِلَّذِي يُحَدِّثُ بِالحَدِيثِ لِيُضْحِكَ بِهِ القَوْمَ فَيَكْذِبُ، وَيْلٌ لَهُ وَيْلٌ لَهُ

Maksudnya:Celakalah bagi orang yang bercakap suatu percakapan agar orang ramai tertawa dengan pembohongan. Celakalah baginya! Celakalah baginya! (Riwayat al-Tirmizi).

Berdasarkan persoalan tuan, hukum duit itu masih halal berdasarkan sumber yang diperolehi tidak berpunca dari sesuatu yang haram atau melanggar syarak. Oleh itu, tuan harus untuk menggunakan wang tersebut untuk membeli barangan, bersedekah, memberi hadiah dan sebagainya.

والله أعلم بالصواب"
https://emusykil.muftiselangor.gov.my/index.php/site/jawapan?id=4163,"  Soalan

Assalamu'alaikum, ibu saya pernah menempah set pakaian ketika hendak bernikah dengan ayah saya dahulu, dan hanya sempat membayar deposit sahaja. Tetapi pakaian yang diterima ketika adalah berlainan daripada yang ditempah, dan ada yang tidak diterima oleh ibu saya. Soalannya, adakah ibu saya wajib membayar baki untuk set itu, walaupun pakaian lain yang diterima dan ada yang tidak diterima langsung. Terima Kasih.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Dalam Surah al-Maidah ayat 1, Allah SWT berfirman:

يَا أَيُّهَا الَّذِينَ آمَنُوا أَوْفُوا بِالْعُقُودِ ۚ

Maksudnya: Wahai orang-orang yang beriman, penuhi serta sempurnakanlah perjanjian-perjanjian.

Diperkuatkan lagi dengan sabda Nabi SAW:

الْمُسْلِمُونَ عَلَى شُرُوطِهِمْ

Maksudnya: Umat Islam wajib mematuhi persyaratan yang telah mereka sepakati.

(Riwayat Abu Daud)

Merujuk kepada soalan yang diajukan, pihak ibu bapa tuan boleh membuat pilihan untuk membatalkan tempahan tersebut sekiranya barang yang diterima tidak sama seperti mana yang dijanjikan dan meminta semula wang deposit yang telah dibayar. Namun, pihak ibu bapa tuan boleh membuat pilihan untuk menerima barangan yang diterima walaupun tidak sama sebagaimana yang dijanjikan dengan meminta pengurangan bayaran daripada pihak penjual. Pihak ibu bapa tuan tidak perlu membayar terhadap barangan yang tidak diterima. 

والله أعلم بالصواب"
https://emusykil.muftiselangor.gov.my/index.php/site/jawapan?id=4168,"  Soalan

Saya nak bertanya berkenaan rumah .. saya telah membeli rumah selangorku di bandar rimbayu telok panglima garang .. dan sekarang saya sedang menyewa rumah di bandar mahkota banting .. soalan nya boleh ke saya menyewa kan rumah di bandar rimbayu atas sebab masalah kewangan dan jarak jauh dari tempat saya dan isteri bekerja .. sedang kan dalam perjanjian jual beli rumah rimbayu tu tidak boleh dijual/sewa selama 5 tahun .. rumah saya baru beli dalam setahun lebih ..apakah hukum nya .. terima kasih","Jawapan  

 وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد 

Firman Allah SWT dalam Surah al-Maidah ayat 1:

يَا أَيُّهَا الَّذِينَ آمَنُوا أَوْفُوا بِالْعُقُودِ ۚ

Maksudnya: Wahai orang-orang yang beriman, penuhi serta sempurnakanlah perjanjian-perjanjian.

Begitu juga hadis daripada Abu Hurairah bahawa Nabi Muhammad SAW bersabda: 

الْمُسْلِمُونَ عَلَى شُرُوطِهِمْ

Maksudnya: Umat Islam wajib mematuhi persyaratan yang telah mereka sepakati. (Riwayat Abu Daud)

Berdasarkan terma-terma perjanjian, adalah jelas dalam perjanjian antara pihak tuan dan Kerajaan adalah tidak menjual atau menyewakan rumah tersebut dalam tempoh 5 tahun dan sekiranya diketahui oleh pihak Kerajaan pastinya akan ada tindakan undang-undang diambil. Oleh yang demikian, adalah disarankan tuan menangguhkan niat untuk menyewakan mahupun menjual sehingga tempoh larangan 5 tahun itu tamat. Sekiranya tuan meneruskan niat untuk menyewakan rumah tersebut sebelum tempoh tamat, pendapatan yang diperolehi dikhuatiri termasuk dalam perkara syubhah yang dilarang. 

والله أعلم بالصواب"
https://emusykil.muftiselangor.gov.my/index.php/site/jawapan?id=4170,"  Soalan

Assalamualaikum,

1. a. Syarikat telekomunikasi yang mempunyai sijil patuhi syariah buat cabutan bertuah tapi syarat menyertai perlu topup telefon berjumlah RM30.

    b. Syarikat tersebut juga memberi point setiap kali topup dan boleh ditebus dengan barangan.

2. Menjawab soal selidik berbayar dengan memperolehi mata ganjaran. Cth: jawab  1 soalan dan kuiz dapat 15 point dan tambahan 3% boost  sebanyak 3 point. Jumlah 18 point.Bila sudah menjawab kaji selidik sehingga terkumpul 5000 point boleh ditebus RM4.

 

Apakah hukumnya bagi persoalan di atas.

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Kami mengambil maklum terhadap persoalan yang telah dibangkitkan.

1. a. Semua jenis cabutan bertuah yang tidak memerlukan sebarang bayaran untuk menyertainya adalah halal dan harus. Ia adalah disepakati oleh ulama kerana melihatnya sebagai pemberian hadiah biasa dari satu pihak (yang memberi dan menawarkan). Tiada sebarang pihak akan menanggung kerugian walaupun tidak terpilih. Ketika itu tidak timbul isu memakan harta orang lain secara salah yang diharamkan dalam syariat Islam.

Sebagai panduan, beberapa kriteria asas boleh dijadikan panduan untuk kita mengetahui sesuatu cabutan bertuah yang dijalankan oleh pelbagai pihak itu haram atau sebaliknya adalah seperti berikut:

Tidak mengandungi unsur judi.
Hadiah yang diberi atas dasar rela hati dan redha penganjur itu sendiri.
Tiada sebarang unsur yang boleh membawa mudarat dan penganiayaan kepada pelanggan disebabkan hadiah tersebut.
Tiada unsur penipuan dan agenda-agenda tersembunyi.

Maka merujuk kepada persoalan, bayaran RM30 sebagai syarat menyertai peraduan bukanlah yuran penyertaan peraduan. Bayaran tersebut adalah bisnes biasa yang dilakukan antara pembeli dengan pihak syarikat telekomunikasi. Penyertaan peraduan adalah hibah daripada pihak syarikat bagi pelanggan yang membeli RM30 dan ke atas. Justeru itu, ia tidak dikira sebagai satu bentuk perjudian.

    Bagi menjawab soalan 1. b. dan 2.

Mata ganjaran (point) dianggap sebagai hadiah yang diberikan oleh syarikat kepada pelanggan dan ia dibenarkan oleh Syarak selama mana mematuhi garis panduan berikut -

Transaksi atau perbelanjaan itu adalah sah dan patuh Syariah;
Hadiah atau barangan yang ditebus adalah perkara yang harus dan bukan haram;
Mata ganjaran itu diberikan secara percuma dan tiada bayaran yang dikenakan kepada pelanggan;
Tiada penipuan yang dilakukan oleh syarikat dalam proses pemberian mata ganjaran seperti menaikkan harga barangan.
والله أعلم بالصواب"
https://emusykil.muftiselangor.gov.my/index.php/site/jawapan?id=4173,"  Soalan

Assalamualaikum,saya ingin bertanya apakah quantum metal patuh syariah dan apakah hukumnya?","Jawapan  

وعليكم السلام ورحمة الله وبركاته

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umum berdasarkan butiran yang diberikan di dalam laman rasmi Quantum Metal mereka memiliki sijil pengesahan patuh syariah daripada pihak ketiga dan Quantum Metal memiliki penasihat syariah mereka sendiri. Oleh itu, secara asasnya dengan adanya dua badan ini sepatutnya segala urusniaga yang dilakukan oleh pihak Quantum Metal pastinya sudah disemak dan disahkan patuh syariah bagi setiap produk yang didakwa sebagai patuh syariah. Walau bagaimanapun, adalah disarankan kepada pihak tuan untuk mendapatkan sendiri makumat dengan lebih lanjut daripada pihak Bank Negara Malaysia selaku pihak berkuasa berkaitan perkara ini. Tuan juga dinasihatkan untuk mendalami dan memahami dengan jelas setiap produk yang ditawarkan serta risiko yang perlu dihadapi sebelum membuat sebarang keputusan pelaburan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=4184,"  Soalan

Assalamualaikum wbr.

 

Saya ada 2 soalan berkaitan zakat.

 

1) Saya ada menyimpan di ASB sebanyak RM200,000.  Haul nya 31/12 setiap tahun.

Tahun ini saya telah mengeluarkan semua simpanan pada 31/11/2023 dan memasukkannya ke Tabung Haji bermula 21/12/2023.

Soalan saya:  Adakah saya kena mengeluarkan zakat simpanan saya untuk haul 2023 ini?  Ini kerana haul masih tidak cukup 1 tahun tapi simpanan telah berpindah tempat.  Kalau saya tidak silap, Tabung Haji akan mengeluarkan zakat perniagaan untuk tabungan saya itu.

 

2) Insuran kereta dibayar setahun sekali.  Sekiranya kereta dijual, pihak insuran akan memulangkan premium yang dibayar untuk baki bulan yang tinggal.

Pertanyaan saya, a) adakah refund ini dikenakan zakat?  Ini kerana ia adalah duit pemilik yang telah dibayar awal untuk premium 1 tahun.

b) Kes kedua, untuk pemilik kereta yang buat loan bank bersama insuran auto life yang dibayar sekali gus sekali sahaja, contohnya RM3,000 (insuran terhadap loan). Insuran ini bermaksud, jika pemilik meninggal dunia, insuran itu akan cover loan tersebut.  Sekiranya kereta ini dijual sebelum tamat tempoh loan serta insuran autolife ini dibatalkan, pihak bank akan buat refund berdasarkan baki tahun yang ada.

Pertanyaan saya, adakah refund ini dikenakan zakat?  Ini kerana ia adalah duit pemilik yang dibayar awal untuk premium sepanjang tempoh loan tersebut.

Terima kasih

 

Hamidi Abdul Aziz

0125082880

 ","Jawapan  

وعليكم السلام ورحمة الله وبركاته  

الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

1. Pengiraan haul bagi wang simpanan ASB berjumlah RM200,000 tetap kekal seperti yang sebelumnya iaitu pada 31/12 dan wajib dikeluarkan zakat kerana telah melebihi nisab walau telah dipindahkan ke akaun Tabung Haji.

2. Wang refund daripada insuran/takaful adalah tertakluk kepada zakat sekiranya melebihi nisab apabila digabungkan dengan harta yang lain seperti wang simpanan, pelaburan dan emas.  

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=4186,"  Soalan

Apakah hukum orang Islam, Menjual, membeli, menyentuh,membawa daging babi kepada orang bukan Islam. Adakah pekerjaan itu dilaknat dan berdosa besar disisi Allah jika pekerja Islam terlibat dalam urusan jual beli babi atau khinzir ini. Terima kasih.","Jawapan  

وعليكم السلام ورحمة الله وبركاته  

الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Umum mengetahui bahawa khinzir atau babi merupakan binatang yang diharamkan oleh Allah kepada orang Islam. Firman Allah SWT dalam surah al-Baqarah ayat 173:

إِنَّمَا حَرَّمَ عَلَيْكُمُ الْمَيْتَةَ وَالدَّمَ وَلَحْمَ الْخِنزِيرِ وَمَا أُهِلَّ بِهِ لِغَيْرِ اللَّهِ ۖ

Maksudnya: Sesungguhnya Allah hanya mengharamkan kepada kamu memakan bangkai, darah dan daging babi serta binatang-binatang yang disembelih tidak kerana Allah

Berdasarkan soalan tuan, hukum orang membawa, menjual atau membeli babi tertakluk kepada syarat jual beli dalam Islam iaitu antaranya barang yang dijual hendaklah bukan najis. Babi termasuk perkara najis dan haram dalam Islam, jadi tidak sah dan haram jual beli tersebut. Rasulullah SAW bersabda bahawa:

‌إِنَّ ‌اللَّهَ ‌وَرَسُولَهُ ‌حَرَّمَ ‌بَيْعَ ‌الْخَمْرِ ‌وَالْمَيْتَةِ ‌وَالْخِنْزِيرِ، ‌وَالْأَصْنَامِ

Maksudnya: Sesungguhnya Allah dan Rasul-Nya telah mengharamkan jual beli arak, bangkai, babi dan berhala. (Hadis al-Bukhari dan Muslim)

Manakala menyentuh babi dengan sengaja adalah haram dalam Islam dan wajib sertu jika diyakini menyentuh babi. Perkara ini jelas menunjukkan bahawa segala yang berkaitan dengannya adalah haram bagi seorang muslim mengerjakannya kerana jika Allah SWT mengharamkan memakan sesuatu, maka haramlah apa-apa yang berkaitan dengannya. Sebagai seorang Muslim adalah sebaiknya tidak terlibat secara langsung dengan pekerjaan jual beli yang berkaitan dengan khinzir kerana dikhuatiri mendapat kemurkaan dari-Nya.

والله أعلم بالصواب"
https://emusykil.muftiselangor.gov.my/index.php/site/jawapan?id=4194,"  Soalan

Sekarang saya bekerja di sebuah syarikat yang mengedarkan/ menjual anti-virus. Saya ditugaskan untuk mengurus urusan jual beli atau order yang diterima daripada negara Vietnam dan Cambodia. Saya pernah dapat order daripada syarikat yang namanya ada tertulis perkataan CASINO. Apakah hukum saya menguruskan order daripada pelanggan tersebut? Terima kasih","Jawapan  

Assalamualaikum,

Pada asasnya syarikat yang menjual atau mengedar perisian anti-virus komputer adalah syarikat yang diharuskan. Begitu juga hukum bekerja di syarikat itu juga adalah harus dan pendapatan yang diperolehi adalah halal. Penglibatan syarikat di dalam berurus niaga dengan syarikat berkaitan dengan perjudian, sekiranya bukan di atas pilihan pekerja, maka pekerja tersebut tidak dipertanggungjawabkan terhadap transaksi yang dilakukan. Tambahan pula perisian anti-virus yang dibekalkan kepada syarikat perjudian tersebut bukanlah merupakan perisian atau sistem asas yang digunakan oleh syarikat perjudian tersebut di dalam melakukan aktiviti perjudian.

والله أعلم بالصواب

 "
https://emusykil.muftiselangor.gov.my/index.php/site/jawapan?id=4199,"  Soalan

1. ape hukum kita beli barangan branded dekat bundle tapi kita tak pasti barang tu ori atau tidak. jadi apa hukum kalau beli and dah terbeli.

2. boleh ke kita cetak rompak brand yang kafir harbi buat macam nike,adidas dan lain ii . and ape hukumnye kalau kite beli","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

1. Hukum jual beli barangan tersebut adalah diharuskan selama ia memenuhi semua syarat sah akad berjual beli.

2. Akademi Fiqah Islam (Majma’ al-Fiqh al-Islami) dalam persidangan kali ke-5 yang diadakan di Kuwait pada 1409H telah meluluskan resolusi berikut:

“Hak cipta penulisan, ciptaan, dan rekaan adalah dipelihara dari sudut syarak. Pemilik-pemiliknya berhak untuk mengendalikannya (menjualnya, menyewanya dll). Dan hak-hak tersebut tidak harus dicerobohi”.

Berdasarkan kepada ketetapan ini, harta atau produk yang telah didaftarkan adalah diiktiraf dari segi syarak, maka ia tidak harus dicerobohi melalui aktiviti cetak rompak dan seumpamanya walaupun ia milik bukan Islam. Oleh yang demikian, jual belinya juga adalah dilarang disebabkan berlaku pencerobohan hak milik. Seharusnya usaha menyaingi jenama bukan Islam perlu diperkasakan secara sihat iaitu mewujudkan produk yang sama kualiti dengan bukan Islam bukannya dengan menciplak secara tidak sah.

والله أعلم بالصواب"
https://emusykil.muftiselangor.gov.my/index.php/site/jawapan?id=4223,"  Soalan

Assalamualaikum...saya ingin bertanya kan tentang boleh kah sekiranya saya membayar menggunakan diveden Asb untuk membuat gigi palsu..dan apakah hukum melabur Asb..","Jawapan  

وعليكم السلام ورحمة الله وبركاته
Sebagaimana yang telah diputuskan dalam Mesyuarat Jawatankuasa Fatwa Neger Selangor Kali Ke-3/2017 yang bersidang pada 27 April 2017 menyatakan bahawa hukum pelaburan Permodalan Nasional Berhad (PNB) dalam Amanah Saham Nasional Berhad (ASNB) adalah HARUS. Sehubungan dengan itu, apa-apa hasil dan keuntungan daripada pelaburan ASNB adalah harus digunakan untuk manfaat kita.
Oleh itu, segala urus niaga yang berkaitan sumbernya daripada ASB juga adalah harus termasuk digunakan untuk membuat gigi palsu sebagaimana yang ditanya.
 
والله أعلم بالصواب"
https://emusykil.muftiselangor.gov.my/index.php/site/jawapan?id=4319,"  Soalan

Askm

Soalan: Arwah bapa mertua saya sebelum beliau meningal dunia telah memberi sebuah rumah (menukar nama) kepada isteri saya. Pemberian rumah ini telah di persetujui oleh kesemua.adik beradik isteri saya. Di dalam rumah tersebut terdapat beberapa peralatan saperti perabut, peti sejuk dan mesin basuh. Jika isteri saya hendak mewakafkan atau memberikan alat2 tersebut kepada orang lain adakan perlu mendapat persetujan dari adik beradik beliau. Kerana saya berangapan bila rumah tersebut di berikan kepada.isteri saya  barang2 tersebut juga adalah milik isteri saya","Jawapan  

وعليكم السلام ورحمة الله وبركاته  
الحمد لله رب العلمين والصلاه والسلام على أشرف الأنبياء المرسلين وعلى أله وصحبه أجمعين أما بعد
Merujuk kepada persoalan tuan, menghadiahkan atau menghibahkan rumah kepada seseorang tidak termasuk barangan yang terdapat di dalam rumah itu, melainkan ia turut dinyatakan sebagai hibah. Oleh itu, tuan hendaklah memastikan dahulu bahawa rumah yang diberikan kepada isteri tuan oleh ayah mertua adakah merupakan rumah sahaja atau termasuk perkakas, barangan dan semua yang terdapat di dalam rumah tersebut. 
Seandainya tidak dapat dipastikan, maka ia kembali kepada hukum asal iaitu tidak berlaku hibah terhadap barangan yang terdapat di dalam rumah itu dan ia menjadi harta pusaka yang perlu dibahagikan kepada waris yang berhak. Oleh itu, adalah wajar bagi isteri tuan untuk berbincang bersama ahli waris yang lain berhubung harta peninggalan tersebut. 
والله أعلم بالصواب

 

 "
https://emusykil.muftiselangor.gov.my/index.php/site/jawapan?id=4342,"  Soalan

Assalamualaikum. Saya ingin bertanya mengenai hukum jual beli saham matawang (trade currency). Seperti Bitcoin contohnya, adakah ianya dibenarkan. Kerana pada fahaman saya nilai matawang tak boleh didagangkan. Dan tujuan asal currency exchange adalah untuk kegunaan matawang tersebut di negara yang berkenaan (Contohnya tukar MYR kepada USD untuk kegunaan di U.S). Jika tiada keperluan, tak boleh lah main saham currency walau untuk dijadikan simpanan dalam saham Bitcoin tersebut. Mohon pencerahan. Terima kasih.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, terdapat dua perkara yang perlu diperjelaskan berdasarkan soalan yang diberikan: 
Pertama: hukum jual beli saham matawang 
Kedua: hukum bitcoin
Hukum Jual Beli Saham Matawang berdasarkan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012 telah membincangkan berkenaan Perdagangan Pertukaran Matawang Asing oleh Individu Secara Lani (Individual Spot Forex) melalui platform elektronik. Keputusan daripada muzakarah tersebut, hukum Forex Trading ini adalah haram kerana ia bercanggah dengan kehendak syarak dan juga tidak sah dari sisi undang-undang.
(Lihat Kompilasi Pandangan Hukum Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia, hlm. 87)
Difatwakan juga di dalam al-Majma‘ al-Fiqhi al-Islami (22/229) bahawa hukum Forex Trading adalah haram. (Lihat Majallah al-Majma‘ al-Fiqhi al-Islami, 22/229)
Antara sebab utama pengharaman Forex Trading adalah:
Pertama: Terdapat padanya unsur riba yang jelas, kerana tiadanya kesamarataan (التَمَاثُلُ).
Kedua: Adanya pihak ketiga (platform Forex) yang bertindak memberi leverage (atau mudah difahami sebagai pinjaman) kepada trader (peminjam) terlebih dahulu, kemudian mengambil komisen daripada peminjam tersebut. Ini disebutkan sebagai jual beli berserta pinjaman (البَيْعُ وَالسَّلَفُ) yang mempunyai larangan secara jelas. Di dalam hadith yang diriwayatkan daripada Abdullah bin Amru RA bahawa Rasulullah SAW bersabda:
لَا يَحِلُّ سَلَفٌ وَبَيْعٌ
Maksudnya: Tidak halal pinjaman disertakan dengan (syarat) jual beli. (Riwayat Abu Dawud)
Ketiga: Terdapat unsur gharar (ketidakpastian) pada jual beli tersebut. Nabi SAW telah melarang jual beli yang mempunyai unsur ini seperti di dalam hadith yang diriwayatkan oleh Abu Hurairah R.A, katanya:
نَهَى رَسُولُ اللهِ ﷺ عَنْ بَيْعِ الحَصَاةَ، وَعَنْ بَيْعِ الغَرَرِ
Maksudnya: Rasulullah SAW melarang daripada jual beli dengan cara melempar kerikil, dan daripada jual mempunyai unsur gharar. (Riwayat Muslim)
Keempat: Trader menjual matawang yang masih belum menjadi miliknya. Forex Trading berlaku dengan dua perkara utama yang dikenali sebagai Open Position (contoh: trader membeli matawang EUR dan menjual USD) dan Close Posititon (contoh: trader menjual EUR dan membeli USD).
Ketika Open Position, trader menjual matawang USD yang dimilikinya dan membeli EUR, akan tetapi tidak berlaku serah terima (التَقَابُضُ) selagi mana dia tidak berpindah kepada Close Position. Apabila berpindah kepada Close Position pula, trader tersebut menjual semula EUR yang dibeli, meskipun belum berlaku serah terima, dan membeli semula USD.
Diriwayatkan daripada Hakim bin Hizam R.A bahawa Rasulullah SAW bersabda:
لَا تَبِعْ مَا لَيْسَ عِنْدَكَ ‏
Maksudnya: “Janganlah kamu jual apa yang bukan milik kamu. (Abu Dawud)
Di dalam Akta Kawalan Pertukaran Wang 1953 yang diwartakan untuk mengendalikan Forex Trading, hanya Bank Negara Malaysia yang diberikan kuasa penuh untuk mentadbir akta tersebut. Seksyen 4 (1) menyebutkan bahawa trader yang melakukan urusniaga Forex dengan selain daripada Authorised Dealer akan dikenakan tindakan undang-undang.
Manakala untuk hukum bitcoin pula, berikut adalah keputusan Mesyuarat Jawatankuasa Fatwa Negeri Selangor Kali Ke-4/2021 yang bersidang pada 8 Muharram 1443H bersamaan 17 Ogos 2021 telah memutuskan bahawa:-
Harus untuk menjalankan urus niaga menggunakan mata wang digital sama ada sebagai perantara pembayaran (medium of payment), pemindahan wang (remittance) dan aset simpanan sekiranya memenuhi parameter-parameter di bawah:
a) Urus niaga melibatkan mata wang digital hendaklah dilakukan melalui platform pertukaran mata wang digital berlesen yang diluluskan dan dikawal selia oleh pihak berautoriti sahaja;
b) Pengguna hendaklah mempunyai pengetahuan yang mencukupi mengenai:
     i. Jenis, ciri-ciri utama dan risiko berkaitan mata wang digital;
    ii. Perkara-perkara teknikal yang mencukupi mengenai bagaimana untuk memperoleh mata wang digital dan di mana ia perlu disimpan untuk memastikan keselamatannya;
   iii. Peraturan-peraturan yang ditetapkan oleh platform pertukaran mata wang digital berlesen yang diluluskan dan dikawal selia oleh pihak berautoriti; dan
   iv. Undang-undang dan peraturan yang berkaitan mata wang digital.
c) Sebagaimana mata wang yang lain, mata wang digital hendaklah tidak digunakan sebagai bayaran kepada barangan, perkhidmatan dan aktiviti tidak patuh Syariah seperti pembelian dadah, pelacuran, perjudian dan pendanaan aktiviti keganasan serta penggubahan wang haram.
Oleh itu, berdasarkan petikan fatwa di atas harus memperdagangkan matawang digital berdasarkan parameter yang disebutkan di dalam keputusan fatwa di atas, iaitu antaranya ia hanya dibenarkan dilakukan di dalam platform-platform yang diluluskan oleh pihak Suruhanjaya Sekuriti Malaysia. Untuk maklumat lanjut sila rujuk atau layari laman rasmi Suruhanjaya Sekuriti Malaysia.
Manakala perniagaan FOREX, hukumnya adalah haram melakukan sebagaimana yang telah dihuraikan.
 
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4358,"  Soalan

Assalamualaikum. Saya ada soalan tentang aplikasi Forex Meta Trader 4 Islamic Akaun, adakah ia patuh syariah atau tidak. Saya tahu forex haram tetapi kawan kawan saya mengatakan halal sebab ianya ada islamic akaun. Saya cuba mencari maklumat tentang Meta Trader 4 Islamic akaun tetapi tidak jumpa. Jadi saya inginkan jawapan dari pihak tuan sama ada forex Meta Trader 4 Islamic akaun patuh syariah atau tidak? Terima kasih. ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, Jabatan ini tidak dapat mengesahkan status aplikasi aplikasi Forex Meta Trader 4 yang diutarakan di dalam soalan. Namun sebagai perkongsian dan peringatan bersama berikut dikongsikan keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia berkaitan Hukum Jual Beli Saham Matawang, Muzakarah yang bersidang pada 13-15 Februari 2012 telah membincangkan berkenaan Perdagangan Pertukaran Matawang Asing oleh Individu Secara Lani (Individual Spot Forex) melalui platform elektronik. Keputusan daripada muzakarah tersebut menyatakan hukum Forex Trading ini adalah haram kerana ia bercanggah dengan kehendak syarak dan juga tidak sah dari sisi undang-undang.
(Lihat Kompilasi Pandangan Hukum Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia, hlm. 87)
Difatwakan juga di dalam al-Majma‘ al-Fiqhi al-Islami (22/229) bahawa hukum Forex Trading adalah haram. (Lihat Majallah al-Majma‘ al-Fiqhi al-Islami, 22/229)
Antara sebab utama pengharaman Forex Trading adalah:
Pertama: Terdapat padanya unsur riba yang jelas, kerana tiadanya kesamarataan (التَمَاثُلُ).
Kedua: Adanya pihak ketiga (platform Forex) yang bertindak memberi leverage (atau mudah difahami sebagai pinjaman) kepada trader (peminjam) terlebih dahulu, kemudian mengambil komisen daripada peminjam tersebut. Ini disebutkan sebagai jual beli berserta pinjaman (البَيْعُ وَالسَّلَفُ) yang mempunyai larangan secara jelas. Di dalam hadith yang diriwayatkan daripada Abdullah bin Amru RA bahawa Rasulullah SAW bersabda:
لَا يَحِلُّ سَلَفٌ وَبَيْعٌ
Maksudnya: Tidak halal pinjaman disertakan dengan (syarat) jual beli. (Riwayat Abu Dawud)
Ketiga: Terdapat unsur gharar (ketidakpastian) pada jual beli tersebut. Nabi SAW telah melarang jual beli yang mempunyai unsur ini seperti di dalam hadith yang diriwayatkan oleh Abu Hurairah R.A, katanya:
نَهَى رَسُولُ اللهِ ﷺ عَنْ بَيْعِ الحَصَاةَ، وَعَنْ بَيْعِ الغَرَرِ
Maksudnya: Rasulullah SAW melarang daripada jual beli dengan cara melempar kerikil, dan daripada jual mempunyai unsur gharar. (Riwayat Muslim)
Keempat: Trader menjual matawang yang masih belum menjadi miliknya. Forex Trading berlaku dengan dua perkara utama yang dikenali sebagai Open Position (contoh: trader membeli matawang EUR dan menjual USD) dan Close Posititon (contoh: trader menjual EUR dan membeli USD).
Ketika Open Position, trader menjual matawang USD yang dimilikinya dan membeli EUR, akan tetapi tidak berlaku serah terima (التَقَابُضُ) selagi mana dia tidak berpindah kepada Close Position. Apabila berpindah kepada Close Position pula, trader tersebut menjual semula EUR yang dibeli, meskipun belum berlaku serah terima, dan membeli semula USD.
Diriwayatkan daripada Hakim bin Hizam RA bahawa Rasulullah SAW bersabda:
لَا تَبِعْ مَا لَيْسَ عِنْدَكَ ‏
Maksudnya: Janganlah kamu jual apa yang bukan milik kamu. (Abu Dawud)
Di dalam Akta Kawalan Pertukaran Wang 1953 yang diwartakan untuk mengendalikan Forex Trading, hanya Bank Negara Malaysia yang diberikan kuasa penuh untuk mentadbir akta tersebut. Seksyen 4 (1) menyebutkan bahawa trader yang melakukan urusniaga Forex dengan selain daripada Authorised Dealer akan dikenakan tindakan undang-undang.
Berdasarkan keputusan-keputusan di atas adalah dinasihatkan agar para pelabur mencari peluang pelaburan dalam platform selain forex agar dapat mengelakkan diri dari perkara khilaf. Semoga Allah memberikan jalan keluar terbaik dalam membuat keputusan. 
Disarankan untuk merujuk kepada pihak Suruhanjaya Sekuriti Malaysia yang berautoriti serta bertanggungjawab mengawal pelaburan-pelaburan kewangan di Malaysia.

والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4367,"  Soalan

Assalamualaikum tuan,

Syarikat kajiselidik membuat bayaran melalui paypal.Adakah dibolehkan.Adakah patuhi syariah.","Jawapan  

وعليكم السلام ورحمة الله وبركاته
Kami mulakan dengan firman Allah SWT  dalam surah al-Baqarah ayat 275: yang secara jelas menjelaskan hukum berjual beli iaitu:
وَأَحَلَّ ٱللَّهُ ٱلۡبَیۡعَ وَحَرَّمَ ٱلرِّبَوٰا
Maksudnya: Allah telah menghalalkan berjual-beli (berniaga) dan mengharamkan riba
Paypal adalah salah satu daripada perkhidmatan kewangan dalam talian yang membolehkan seseorang menghantar dan menerima wang menggunakan akaun internet dengan selamat. Pada asasnya, ia hanyalah suatu perkhitmatan yang disediakan kepada orang ramai untuk menghantar atau menerima wang daripada seseorang kepada orang lain secara atas talian. Oleh itu, menggunakan perkhidmatan Paypal sebagai medium transaksi kewangan adalah diharuskan selama mana transaksi yang dilakukan adalah berdasarkan aktiviti yang diharuskan oleh syarak. Sekiranya aktiviti kajiselidik yang dilakukan tidak melanggar mana-mana hukum syarak, maka upah yang diterima adalah diharuskan. 
والله أعلم بالصواب

 "
https://emusykil.muftiselangor.gov.my/index.php/site/jawapan?id=4369,"  Soalan

Assalam saya ingin menanyakan tentang pelaburan

1. apakah hukum melabur saham, crypto , 

2. adakah jika kita beli sesuatu aset seperti saham,rumah,crypto pada harga murah dan jual ketika harganya mahal adakah itu dikira judi ? dan adakah itu dibenarkan ?

3. adakah jika kita menyimpan duit di dalam bank dan bank menggunakan wang kita untuk pelaburan . selepas itu keuntungan itu dia kongsi bersama kita adakah itu ada unsur riba ?

4. apakah hukum jika melabur tapi tidak tahu apa apa tentang pelaburan yang kita labur? 

5. adakah boleh jika saya melabur bitcoin? 

6. apakah hukum hasil duit forex dijadikan modal sebagai pembuka bisnes, adakah keuntungan bisnes itu halal ?

 

 

 ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan:
Soalan pertama: Terdapat 2 kemungkinan yang dimaksudkan dengan melabur saham kripto:
Pertama: Membeli mata wang kripto atau matawang digital di platform tertentu, kemudian menjualnya apabila harga kripto ini meningkat. Hukum bermuamalah atau berurus niaga mata wang kripto adalah harus jika memenuhi syarat sebagaimana yang ditetapkan oleh Suruhajaya Sekuriti Malaysa. 
Dalam perkara ini, Jawatankuasa Fatwa Negeri Selangor  pada 8 Muharram 1443H bersamaan 17 Ogos 2021 telah memutuskan bahawa:-
Harus untuk menjalankan urus niaga menggunakan mata wang digital sama ada sebagai perantara pembayaran (medium of payment), pemindahan wang (remittance) dan aset simpanan sekiranya memenuhi parameter-parameter di bawah:
a) Urus niaga melibatkan mata wang digital hendaklah dilakukan melalui platform pertukaran mata wang digital berlesen yang diluluskan dan dikawal selia oleh pihak berautoriti sahaja;
b) Pengguna hendaklah mempunyai pengetahuan yang mencukupi mengenai:
     i. Jenis, ciri-ciri utama dan risiko berkaitan mata wang digital;
    ii. Perkara-perkara teknikal yang mencukupi mengenai bagaimana untuk memperoleh mata wang digital dan di mana ia perlu disimpan untuk memastikan keselamatannya;
   iii. Peraturan-peraturan yang ditetapkan oleh platform pertukaran mata wang digital berlesen yang diluluskan dan dikawal selia oleh pihak berautoriti; dan
   iv. Undang-undang dan peraturan yang berkaitan mata wang digital.
c) Sebagaimana mata wang yang lain, mata wang digital hendaklah tidak digunakan sebagai bayaran kepada barangan, perkhidmatan dan aktiviti tidak patuh Syariah seperti pembelian dadah, pelacuran, perjudian dan pendanaan aktiviti keganasan serta penggubahan wang haram.
Secara dasarnya, berurus niaga atau berjual beli mata wang kripto hanya dibenarkan dilakukan melalui platfoam yang telah mendapat kebenaran oleh pihak berautoriti iaitu pihak Suruhanjaya Sekuri Malaysia. Untuk maklumat lanjut sila hubungi pihak Suruhanjaya Sekuri Malaysia dan layari laman sesawang rasmi di: https://www.sc.com.my/regulation/guidelines/recognizedmarkets/list-of-registered-digital-asset-exchanges 
Kedua: Melabur melalui syarikat tertentu yang kemudiannya melabur dalam mata wang kripto. Pelaburan seperti ini dikhuatiri adalah pelaburan yang salah atau scammer. Oleh itu, adalah lebih baik untuk membuat rujukan secara terus kepada pihak Suruhajaya Sekuriti Malaysa.
Soalan kedua: Judi dalam bahasa Arab dikenali sebagai al-maisir atau al-qimar. Ia bermaksud permainan pertaruhan golongan Arab dengan menggunakan anak panah. Permainan judi juga ditakrifkan sebagai permainan dengan anak batu, atau dengan dadu atau segala jenis pertaruhan. Di dalam al-Mu’jam al-Wasith, judi disebut sebagai setiap permainan yang mengandungi pertaruhan dari pihak yang terlibat dengan permainan tersebut. Secara ringkasnya dapatlah ditakrifkan bahawa judi ialah satu permainan yang mengandungi pertaruhan daripada pihak bertanding di mana ia mengakibatkan kemenangan pada sebelah pihak manakala pihak yang lain mengalami kerugian.
Berdasarkan tafsiran di atas membeli sesuatu aset seperti saham, rumah atau mata wang kripto pada harga murah dan jual ketika harganya mahal tidak dinamakan sebagai judi. Sebaliknya ia dianggap sebagai keuntungan. Ia dibenarkan dalam Islam selagimana memenuhi semua syarat yang ditetapkan dan dengan harga jual beli yang dipersetujui bersama antara penjual dan pembeli.
Soalan ketiga: Menyimpan duit di dalam bank dan bank menggunakan wang penyimpan untuk pelaburan, kemudian membahagikan keuntungan bersama penyimpan. Perkara ini secara umumnya adalah diharuskan dengan syarat simpanan dan pelaburan yang dibuat adalah di dalam akaun yang telah disahkan patuh syariah. Jika simpanan dan pelaburan yang dibuat adalah di dalam akaun bank konvensional maka hasil keuntungan daripada pelaburan tersebut termasuk di dalam harta tidak patuh syariah dan ia perlu diserahkan kepada Majlis Agama Islam Negeri untuk dimanfaatkan kepada masalahah umum.
Soalan keempat: Hukum jika melabur tapi tidak tahu apa-apa tentang pelaburan yang kita labur adalah termasuk di dalam perkara yang dilarang dalam Islam. Seorang Muslim yang bertanggungjawab perlu mengetahui sebanyak mungkin tentang pelaburan yang disertai, hal ini kerana berdasarkan sepotong hadis yang diriwayatkan daripada Abu Barzah Al-Aslami, bahawa Rasulullullah ﷺ bersabda:
لَا تَزُولُ قَدَمَا عَبْدٍ يَوْمَ الْقِيَامَةِ حَتَّى يُسْأَلَ عَنْ عُمُرِهِ فِيمَا أَفْنَاهُ وَعَنْ عِلْمِهِ مَا فَعَلَ بِهِ وَعَنْ مَالِهِ مِنْ أَيْنَ اكْتَسَبَهُ وَفِيمَا أَنْفَقَهُ وَعَنْ جِسْمِهِ فِيمَا أَبْلَاهُ
Maksudnya: Dua kaki manusia tidak bergeser (dari tempat berdirinya) di hari kiamat hingga ia ditanya tentang umurnya untuk apa digunakan, tentang ilmunya apa yang telah dilakukan, tentang hartanya dari mana dia dapatkan serta untuk apa ia belanjakan, dan tentang badannya untuk apa ia pergunakan. (Riwayat Al-Darimi)
Berdasarkan hadis di atas adalah menjadi tanggungjawab setiap orang Islam untuk mengambil tahu setiap pelaburan yang diceburi agar terhindar dari perkara-perkara yang diharamkan oleh Allah SWT.
Soalan kelima: Jawapan adalah sama seperti Soalan pertama. 
Soalan keenam: Urus niaga serta jual beli trading FOREX adalah haram. Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012, memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara.
Oleh itu, hasil daripada urus niaga FOREX tersebut juga turut dianggap sebagai haram atau wang tidak patuh syarak yang tidak boleh dimanfaatkan untuk diri sendiri dan perlu disalurkan ke Baitulmal negeri. Muzakarah Jawatankuasa Fatwa ke-87, Majlis Kebangsaan bagi Hal Ehwal Islam pada 23-25 Jun 2009, telah dinyatakan iaitu:
“Setelah meneliti keterangan, hujah-hujah dan pandangan yang dikemukakan, muzakarah berpandangan bahawa di dalam Islam harta-harta yang diperoleh dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manfaat dan kepentingan diri sendiri serta perlu dibersihkan melalui kaedah-kaedah berikut:
i. Diserahkan kepada baitulmal untuk maslahah-maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya;
ii. Diserahkan kepada golongan fakir miskin; atau
iii. Jika harta tersebut merupakan harta rompak, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada baitulmal”.
والله أعلم بالصواب
Sekian, terima kasih.
 "
https://emusykil.muftiselangor.gov.my/index.php/site/jawapan?id=4374,"  Soalan

Assalamualaikum WBT semoga dalam rahmat Ilahi, saya ingin bertanya hukum melabur dalam platform yang dipanggil justmarkets iaitu platform pelaburan emas yang didagang dipasaran antarabangsa,saya telah memasukkan lebih kurang RM500 dalam platform tersebut dan membiarkan ia digunakan oleh 'jerung-jerung' dalam platform tersebut utk meraihkan keuntungan, dan saya dapat lihat ada duit yang masuk dalam matawang US ke account Justmarkets saya. Jadi saya tertanya, dari segi hukum syarak adakah jualbeli tersebut dibenarkan kerana saya tidak tahu bagaimana cara mereka dagangkan duit tersebut utk jualbeli emas, adakah jualbeli tersebut mengandungi riba dan halal haram nya. Mohon penjelasan dari pihak Dato Mufti.Semoga Allah memberkati.","Jawapan  

 

وعليكم السلام ورحمة الله وبركاته
Emas merupakan salah satu daripada item ribawi, segala transaksi dan urusan jual beli mestilah berlandaskan dengan apa yang telah ditetapkan oleh syarak agar tidak berlakunya riba. Hal ini berdasarkan hadis Rasulullah SAW:
الذَّهبُ بالذَّهبِ والفضَّةُ بالفِضَّةِ والبُرُّ بالبُرِّ والشعِيرُ بالشعِيرِ والتمْرُ بالتمْرِ والمِلحُ بالمِلحِ مِثْلًا بِمِثْلٍ سوَاءً بِسَواءٍ يدًا بِيَدٍ، فإذَا اخْتَلَفَت هذهِ الأصْنَافُ ، فبيعوا كيفَ شئْتُمْ ، إذَا كانَ يدًا بِيَد
Maksudnya: (Jual Beli) Emas dengan emas, perak dengan perak, gandum dengan gandum, bali dengan bali, tamar dengan tamar, garam dengan garam, mesti sama banyak (timbangan atau sukatan) serta tangan ke tangan (secara tunai dan saling menerima dalam satu majlis). Apabila berlainan jenis maka juallah mengikut apa yang kamu kehendak, selama ia dilakukan dari tangan ke tangan (secara langsung). (Riwayat Muslim)
Berdasarkan persoalan tuan, peranan tuan adalah pemberi modal dan menyerahkan bayaran serta diuruskan oleh admin atau peniaga dalam platform tersebut. Sehinggakan tuan tidak mengetahui urus niaga di sebaliknya. Justreru perniagaan seumpama ini wajar dielakkan kerana ditakuti tidak menepati syariat Islam. Tuan sewajarnya mendapatkan pengesahan terlebih dahulu dengan pihak berkuasa yang berautoriti iaitu Suruhanjaya Sekuriti Malaysia sebelum menyertai mana-mana platform pelaburan khususnya perniagaan emas.
والله أعلم بالصواب"
https://emusykil.muftiselangor.gov.my/index.php/site/jawapan?id=4396,"  Soalan

salam,maaf saya sekadar inginkan pandangan.apa hukumnya jual beli barang yang bukan dalam list?sebagai contoh,di platform A,kita menjual baju sebanyak harga rm50,hakikat nya kita menjual barang lain(contoh touch n go)pembeli membeli dan tahu bahawa dengan harga tersebut bukan dapat baju,tetapi ditukarkan dengan duit(touch n go).pembeli dan penjual sama sama tahu apa yang pelanggan akan dapat..cuma masalah di sini..list barang jualan bukan lah diletak kan sebagai touch n go.tetapi adalah pakaian,customer membeli menggunakan voucher diskaun dan dapat tukaran duit(tng)adakah berlaku akad jual beli di situ?adakah dikira haram dalam jual beli?","Jawapan  

وعليكم السلام ورحمة الله وبركاته
Secara umumnya, Islam adalah agama yang menggalakkan umatnya untuk menjalankan perniagaan jual beli yang berlandaskan syariat Islam. Sebagaimana firman Allah SWT dalam surah Surah al-Baqarah ayat 275:
وَأَحَلَّ اللَّهُ الْبَيْعَ وَحَرَّمَ الرِّبَا
Maksudnya:  Allah telah menghalalkan berjual-beli (berniaga) dan mengharamkan riba.
Berdasarkan kepada persoalan yang dinyatakan oleh tuan dan pembeli seakannya ada unsur manipulasi serta penipuan yang boleh merugikan pihak pemilik platform A, walaupun ada unsur keredhaan antara pihak tuan dan pembeli. Islam sangat melarang dan tidak membenarkan apa-apa tindakan yang manipulasi sesuatu sehingga merugikan pihak-pihak yang lain apatah lagi jelas adanya unsur penipuan dalam jual beli. Sebelum itu, Tuan perlu meneliti perjanjian antara tuan dan pengurusan platform A tersebut sama ada ia tertakluk kepada perjanjian atau tidak.
Dalam Surah al-Maidah ayat 1, Allah SWT berfirman:
يَا أَيُّهَا الَّذِينَ آمَنُوا أَوْفُوا بِالْعُقُودِ ۚ
Maksudnya: Wahai orang-orang yang beriman, penuhi serta sempurnakanlah perjanjian-perjanjian.
Diperkuatkan lagi dengan sabda Nabi SAW:
الْمُسْلِمُونَ عَلَى شُرُوطِهِمْ
Maksudnya: Umat Islam wajib mematuhi persyaratan yang telah mereka sepakati. (HR Ab Daud)
والله أعلم بالصواب"
https://emusykil.muftiselangor.gov.my/index.php/site/jawapan?id=4397,"  Soalan

salam,maaf saya sekadar inginkan pandangan.apa hukumnya jual beli barang yang bukan dalam list?sebagai contoh,di platform A,kita menjual baju sebanyak harga rm50,hakikat nya kita menjual barang lain(contoh touch n go)pembeli membeli dan tahu bahawa dengan harga tersebut bukan dapat baju,tetapi ditukarkan dengan duit(touch n go).pembeli dan penjual sama sama tahu apa yang pelanggan akan dapat..cuma masalah di sini..list barang jualan bukan lah diletak kan sebagai touch n go.tetapi adalah pakaian,customer membeli menggunakan voucher diskaun dan dapat tukaran duit(tng)adakah berlaku akad jual beli di situ?adakah dikira haram dalam jual beli?

adakah berlaku akad jual beli disitu?atau sebenarnya saya perlu membuat lafaz/bertulis tentang akad persetujuan antara pembeli dan penjual ?","Jawapan  

وعليكم السلام ورحمة الله وبركاته
Secara umumnya, Islam adalah agama yang menggalakkan umatnya untuk menjalankan perniagaan jual beli yang berlandaskan syariat Islam. Sebagaimana firman Allah SWT dalam surah Surah al-Baqarah ayat 275:
وَأَحَلَّ اللَّهُ الْبَيْعَ وَحَرَّمَ الرِّبَا
Maksudnya:  Allah telah menghalalkan berjual-beli (berniaga) dan mengharamkan riba.
Berdasarkan kepada persoalan yang dinyatakan oleh tuan dan pembeli seakannya ada unsur manipulasi serta penipuan yang boleh merugikan pihak pemilik platform A, walaupun ada unsur keredhaan antara pihak tuan dan pembeli. Islam sangat melarang dan tidak membenarkan apa-apa tindakan yang manipulasi sesuatu sehingga merugikan pihak-pihak yang lain apatahlagi jelas adanya unsur penipuan dalam jual beli. Sebelum itu, Tuan perlu meneliti perjanjian antara tuan dan pengurusan platform A tersebut sama ada ia tertakluk kepada perjanjian atau tidak.
Dalam Surah al-Maidah ayat 1, Allah SWT berfirman:
يَا أَيُّهَا الَّذِينَ آمَنُوا أَوْفُوا بِالْعُقُودِ ۚ
Maksudnya: Wahai orang-orang yang beriman, penuhi serta sempurnakanlah perjanjian-perjanjian.
Diperkuatkan lagi dengan sabda Nabi SAW:
الْمُسْلِمُونَ عَلَى شُرُوطِهِمْ
Maksudnya: Umat Islam wajib mematuhi persyaratan yang telah mereka sepakati.
(RIwayat Abu Daud)
 
والله أعلم بالصواب"
https://emusykil.muftiselangor.gov.my/index.php/site/jawapan?id=4426,"  Soalan

Assalamualaikum w.b.t

Soalan.

Saya ada menjaga seorang anak saudara yatim piatu yang berusia 9 tahun. Saya musykil tentang beberapa perkara. Harap dapat bantu saya supaya tidak melanggar hukum dalam memelihara anak saudara.

1. Bolehkah dan apa hukum menggunakan harta anak yatim untuk bersedah kepada orang lain dengan niat untuk akhirat serta ibu bapanya?

2. Adakah boleh duit tersebut digunakan untuk tujuan pelaburan seperti asb atau emas?

3. Bolehkah duit tersebut digunakan untuk menjelaskan hutang² arwah ibubapa dia?

4. Harta tersebut perlu diserahkan bila capai umur. Tapi dia masih kecil dan bersekolah. Duit tersebut boleh digunakan untuk perbelanjaan keperluan peribadi dan sekolah dia tak?

Duit tersebut semua peninggalan arwah ibu ayah bukan dari sumbangan orang ramai.

Terima kasih. Maaf terlalu banyak soalan.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan,
Tidak diharuskan untuk menggunakan harta anak yatim untuk disedekahkan kepada orang lain dengan niat untuk kebajikan dirinya di akhirat atau untuk ibu ayahnya.
Secara asasnya menggunakan harta anak yatim untuk tujuan pelaburan serta mengembangkan lagi harta tersebut adalah diharuskan. Walau bagaimanapun hendaklah dipastikan pelaburan yang dibuat merupakan pelaburan yang berisiko rendah, dijamin kesahannya serta mematuhi syarak seperti ASB dan seumpama dengannya. Namun melabur di dalam pelaburan yang berisiko tinggi atau tidak dapat dipastikan kesahannya seperti saham emas dan sebagainya, maka ia hendaklah dielakkan. 
Menggunakan harta anak yatim untuk membayar hutang ibu dan ayahnya adalah kaedah yang kurang tepat kerana hutang ibu dan ayahnya mestilah dibayar terlebih dahulu selepas berlaku kematian dan sebelum harta dibahagikan kepada ahli waris. Jika harta anak telah diperolehi secara hibah dan telah berlaku perpindahan harta maka harta tersebut adalah harta anak itu dan ia tidak boleh digunakan untuk membayar hutang arwah melainkan setelah mendapat keizinan daripada pemilik harta itu iaitu anak yatim tersebut. Dalam situasi di atas harus membayar hutang ibu dan ayah kerana hutang lebih diutamakan sebelum pembahagian harta pusaka.
Harta anak yatim perlu diserahkan sebaik sahaja mencapai umur yang pada kebiasaannya dia boleh mengurus hartanya sendiri, sehingga tiba umur yang sesuai itu penjaga anak yatim boleh menggunakan harta tersebut untuk belanja dan keperluan anak yatim itu secara berhemah termasuklah keperluan peribadi dan sekolah anak tersebut.
والله أعلم بالصواب
Sekian, terima kasih.
 

 "
https://emusykil.muftiselangor.gov.my/index.php/site/jawapan?id=4454,"  Soalan

Assalamualaikum. Di sini saya ingin bertanya tentang kemusykilan saya mengenai bekerja sebagai perunding hartanah. Umum mengetahui bahawa pekerjaan ini melibatkan urusan pinjaman bank dan sebagainya . Secara khususnya perunding hartanah ni bukanlah orang yang memproses dan meluluskan pinjaman sesorang itu , perunding hartanah hanyalah orang yg memudahkan urusan mereka utk memohon pinjaman dari mana mana pihak bank . Persoalannya di sini , adakah pekerjaan ini berkat dan gaji komisyen yang diterima dari pemilik asal rumah halal disebabkan kita yang membantu pemilik baru mendapatkan pinjaman bank? Ini kerana sejak akhir akhir ini banyak saya lihat perdebatan di media sosial mengatakan bank bank yang memberikan islamic financing ini jugak sama seperti bank konvensional yang memberikan pinjaman secara riba . Adakah benar perkara itu ? Dan bagaimana pula hukum jika membantu orang bukan islam yang menggunakan pinjaman konvensional?","Jawapan  

 

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, secara umumnya berkhidmat sebagai seorang perunding hartanah adalah suatu pekerjaan yang diharuskan dan hasil atau upah daripada memberi perkhidmatan tersebut adalah dibenarkan selagi mana tidak melibatkan sesuatu yang menyalahi undang-undang mahupun melanggar hukum syarak. 
Adalah tidak benar mengatakan bahawa perbankan Islam sama seperti perbankan konvensional yang mengenakan riba di dalam memberi pinjaman kepada pelanggan mereka. Ini adalah kerana akad atau kontrak yang digunakan oleh perbankan Islan adalah berbeza dengan kontrak yang digunakan oleh perbankan konvensional. Secara ringkas, sebagai contoh, akad yang digunakan oleh perbankan Islam adalah akad jual beli atau sewaan sedangkan perbankan konvensional mengunakan akad pinjaman.   
Adapun membantu orang lain walaupun orang bukan Islam mendapatkan pinjaman bank secara konvensional adalah dilarang kerana bank konvensional menjalankan urusniaga berasaskan riba' yang diharamkan dalam Islam sebagaimana firman Allah SWT dalam surah al-Baqarah ayat 275:
وَأَحَلَّ اللَّهُ الْبَيْعَ وَحَرَّمَ الرِّبَا
Maksudnya: Padahal Allah telah menghalalkan berjual-beli (berniaga) dan mengharamkan riba.
Begitu juga dengan sepotong hadis yang diriwayatkan daripada Jabir RA:
لَعَنَ رَسُولُ اللَّهِ صَلَّى اللَّهُ عَلَيْهِ وَسَلَّمَ آكِلَ الرِّبَا وَمُؤْكِلَهُ وَكَاتِبَهُ وَشَاهِدَيْهِ وَقَالَ هُمْ سَوَاءٌ
Maksudnya: Rasulullah SAW telah melaknat orang yang memakan harta riba', orang yang menjadi wakilnya (orang yang memberi makan hasil riba'), orang yang menuliskan dan dua orang yang saksinya, (dan selanjutnya), Nabi bersabda, mereka itu semua sama saja. (Riwayat Muslim)
Di samping itu juga, Islam melarang membantu atau menolong orang lain di dalam perkara dosa dan kemaksiatan sebagaimana firman Allah SWT dalam surah al-Maidah ayat 2:
وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ
Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksa-Nya (bagi sesiapa yang melanggar perintah-Nya).
Ayat di atas secara umum melarang orang Islam membantu orang lain, sama ada Islam atau bukan Islam, dalam perkara yang dilarang oleh syariat. Oleh itu, membantu orang bukan Islam mendapatkan pinjaman dari bank konvensional adalah turut dilarang. Sebagai alternatif cadangkan kepada mereka untuk mendapatkan pembiayaan dari perbankan Islam bagi memastikan keberkatan rezeki yang diperolehi.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4456,"  Soalan

SALAM

SAYA ADA PERTANYAAN

SAYA ADA MEMBELI EMAS MENGUNAKAN DUIT SHUBHAH/HARAM(FOREX) 

KEMUDIANN SAYA MENCAGARKAN EMAS TERSEBUT DAN MENDAPAT PINJAMAN DARI BANK(HALAL) UNTUK MEMULAKAN PERNIAGAAN YG HALAL

SOALAN SAYA APA STATUS HUKUM PERNIAGAAN SAYA TERSEBUT ADAKAH HALAL?

KERANA MENGGUNAKAN DUIT PINJAMAN BANK HASIL DARI CAGARAN EMAS TERSEBUT?

T.KASIH

 ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan, Forex telah dihukumkan sebagai haram dan tidak patuh syariah sebagaimana diputuskan oleh Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012. Muzakarah telah membincangkan berkenaan Perdagangan Pertukaran Matawang Asing oleh Individu Secara Lani (Individual Spot Forex) melalui platform elektronik. Keputusan daripada muzakarah tersebut hukum berkaitan Forex Trading ini adalah haram kerana ia bercanggah dengan kehendak syarak dan juga tidak sah dari sisi undang-undang.
Manakala hasil atau wang daripada sumber tidak patuh syariah, seperti Forex, tidak boleh dimanfaatkan untuk kepentingan peribadi, sebaliknya di serahkan untuk kebajikan umum sebagaimana keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-87 yang bersidang pada 23-25 Jun 2009 bahawa harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manafaat dan kepentingan diri sendiri serta perlu dibersihkan melalui kaedah-kaedah berikut:
1. Diserahkan kepada Baitulmal untuk maslahah-maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya;
2. Diserahkan kepada golongan fakir miskin; atau
3. Jika harta tersebut merupakan harta rompak, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada Baitulmal.
Justeru, wang tersebut bolehlah diserahkan ke baitulmal atau ke kaunter pungutan Lembaga Zakat Selangor yang berhampiran sebagai ejen terimaan wang yang tidak patuh syariah.
Oleh kerana itu, membeli emas menggunakan hasil tidak patuh syariah bagi kepentingan sendiri dan kemudiaannya dijadikan cagaran untuk pinjaman adalah tidak diharuskan. Walau bagaimanapun, pinjaman yang dibuat itu adalah pinjaman yang sah dan menjadi milik tuan. Namun, memandangkan pinjaman itu disandarkan kepada sesuatu yang tidak patuh syariah, dibimbangi wang pinjaman yang diperolehi tidak mendatangkan keberkatan. Begitu juga perniagaan yang dijalankan kerana melibatkan unsur syubhah.
Adalah disarankan agar tuan bertaubat kepada Allah SWT dan segera menebus kembali emas yang dicagarkan seandainya berkemampuan lalu menyerahkannya ke baitulmal. Jika tidak berkemampuan, tuan boleh menyerahkan nilai emas tersebut kepada baitulmal secara sekali gus atau secara ansur. 

والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4495,"  Soalan

Assalamualaikum . saya ingin bertanya tentang mencuri emas . Jika seseorang itu mencuri emas orang lain dan menjual emas tersebut kemudian dia menyesal atas perbuatannya dan ingin gantikan semula . adakah perlu ganti berat emas @ harga emas semasa dia jual ? contohnya dia jual emas lama tetapi gantikan semula emas sekarang yang berbeza gred . Emas lama (875) emas sekarang (916) berbeza gred dan harga . adakah perlu ganti berat emas  yang diambil @ jumlah wang yang dia dapat selepas jual emas tersebut . mohon penjelasan . terima kasih","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, secara asasnya mencuri adalah mengambil hak orang lain dengan cara yang zalim baik secara sembunyi mahupun terang-terangan, Pencuri wajib bertaubat dari perbuatannya serta memulangkan semula harta yang dicuri atau nilai harta yang dicuri ini berdasarkan hadis yang diriwayatkan daripada Samurah bin Jundub RA bahawa Rasulullah SAW bersabda:
عَلَى الْيَدِ مَا أَخَذَتْ حَتَّى تُؤَدِّيَ
Maksudnya: Kewajiban atas tangan (yang mencuri) apa-apa yang diambilnya, sehinggalah dia memulangkannya. (Riwayat Ibn Majah)
Oleh itu, wajib memulangkan semula emas itu berdasarkan berat serta gred emas yang dicuri.  
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4511,"  Soalan

Assalamualaikum tuan,

Saya mempunyai soalan. Jadi saya datang dari keluarga yang sederhana dan masih cukup segala keperluan asas. Namun bagi kami untuk membeli barangan mahal dan mewah kami tidaklah mampu dan kadang kala wang yang bapa saya berikan kepada ibu kami tidak mencukupi bagi memenuhi kehendak kami apabila keluar berbelanja. Ibu saya mempunya dua orang adik perempuan, dan kedua-dua mereka merupakan pegawai bank yang mempunyai pangkat yang tinggi. Mereka berdua sering memberikan ibu saya wang belanja dan juga sudah banyak memberikan kami pelbagai benda lagi. Saya dan adik beradik juga setiap tahun akan mendapat duit raya yang banyak daripada ibu-ibu saudara saya tersebut. Pada awalnya, saya tidak merasakan perasaan ragu-ragu ini. Namun, setelah mengetahui bahawa bekerja sebagai seorang pegawai bank adalah haram kerana terdapat unsur riba' adalah haram. Jadi, persoalan saya, adakah selepas ini duit yang saya terima daripada ibu saudara saya haram saya belanjakan. Dan apakah hukum saya membelanjakan duit yang ibu saudara saya sudah berikan sebelum ini walaupun saya sudah tahu sejak beberapa tahun lepas lagi bahawa gaji pegawai bank haram. Itu sahaja, terima kasih.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, pada asalnya harta yang diperolehi daripada sumber yang diharamkan oleh Syarak, seperti daripada transaksi riba, perniagaan judi dan arak adalah tidak boleh dimanfaatkan oleh pemiliknya. Walau bagaimanapun, menerima harta tersebut sebagai sedekah mahupun hadiah adalah diharuskan. Ini adalah kerana penerima tidak bertanggungjawab terhadap apa yang dilakukan oleh pemberi. Penerima sedekah atau hadiah tidak terlibat dengan urusan sebelum harta tersebut diterima kerana penerimaan harta atas dasar sedekah atau hadiah adalah harus di sisi syarak.
Hal ini bertepatan dengan firman Allah S.W.T dalam surah Al-An’am:164
وَلَا تَكْسِبُ كُلُّ نَفْسٍ إِلَّا عَلَيْهَا
Maksudnya: Dan tiadalah (kejahatan) yang diusahakan oleh setiap orang itu melainkan orang itu sahaja yang akan menanggung dosanya.
 Imam Ibnu Kathir di dalam tafsirnya menyebut: 'bahawa setiap jiwa itu akan diberi ganjaran berdasarkan setiap amalannya. Jika baik amalannya, maka baiklah pembalasannya. Dan jika buruk amalannya, maka buruklah pembalasannya. Ini kerana, setiap jiwa (manusia) itu tidak akan memikul kesalahan (dosa) orang lain. Hal ini membuktikan akan keadilan Allah SWT"".
Berdasarkan dalil di atas, seseorang tidak akan menanggung dosa seseorang yang lain. Dalam konteks bermuamalat dengan harta yang haram, dosa si pelaku perbuatan haram adalah ditanggung olehnya sahaja dan tidak ditanggung oleh pihak lain yang bermuamalat dengannya. Namun penerima sedekah atau hadiah tidak boleh redha dengan pekerjaan yang dilakukan oleh si pemberi serta tidak boleh bersubahat dan mempromosikan apa yang dilakukan.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4520,"  Soalan

Saya telah menyimpan beberapa mata wang asing. Adakah saya dibenarkan untuk menukar mata wang tersebut ke Ringgit Malaysia setelah beberapa tahun apabila nilai mata wang tersebut sudah meningkat?","Jawapan  

السلام عليكم ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan, harus menukarkan mata wang asing tunai (fiat money) yang dimiliki untuk dimanfaatkan apabila berlaku peningkatan nilai matawang yang ingin ditukar. Namun sekiranya matawang yang dimiliki adalah dalam bentuk pelaburan maya melalui platform forex maka ia telah diputuskan sebagai haram sebagaimana keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012 telah memutuskan bahawa perdagangan pertukaran mata wang asing (Forex) oleh individu secara lani (individual spot Forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara.

والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4522,"  Soalan

Assalamualaikum.. Saya ingin bertanya tentang hukum caj 1% (yuran tambahan) yang dikenakan oleh pihak Touch n Go ewallet untuk tambah nilai ewallet menggunakan kad kredit. Sebelum ini tiada caj dikenakan walaupun menggunakan kad kredit.

https://www.google.com/amp/s/www.bharian.com.my/amp/berita/nasional/2024/02/1208191/tambah-nilai-tng-ewallet-guna-kad-kredit-dikenakan-caj-1-peratus

Sebelum ini saya biasa menggunakan perkhidmatan tambah nilai ewallet tersebut menggunakan kad kredit islamik untuk pembayaran tol dan lain-lain kerana tidak dikenakan sebarang caj. Adakah caj 1% tersebut merupakan riba atau isu-isu lain yang tidak patuh syariah? Sekian dan terima kasih atas keprihatinan dan respon pihak tuan.

 ","Jawapan  

وعليكم السلام ورحمة الله وبركاته
Berkaitan permasalah tuan, berikut dilampirkan kenyataan Toucn N Go:
“Bagi tambah nilai melalui kad debit dan DuitNow, TNGD memaklumkan bahawa urus niaga itu kekal percuma tanpa sebarang caj. Ketua Pegawai Operasi TNGD, Alan Ni, berkata langkah itu diambil bagi mengekang pengeluaran wang melampau menggunakan kad kredit ke akaun bank. Selain itu, katanya, ia bagi mengurangkan kos besar kad kredit yang ditanggung oleh TNGD selama ini. Sehubungan itu, beliau menyarankan pengguna TNG eWallet untuk menggunakan DuitNow untuk membuat tambah nilai kerana ia menggunakan proses pemindahan dana antara bank. Sebagai institusi kewangan terbesar yang menguruskan lebih 20 juta pengguna yang disahkan e-KYC (Kenali Pelanggan Anda Menerusi Platform Digital), kita mesti mencari keseimbangan antara kemudahan, keselamatan dan kemampanan kos jangka panjang syarikat. Untuk memberikan lebih banyak pilihan kepada pengguna, kami masih membenarkan kad kredit sebagai satu daripada saluran tambah nilai tetapi kami juga menggesa pengguna untuk menambah nilai eWallet mereka melalui DuitNow atau kad debit, yang kedua-duanya adalah percuma”.
Diperhatikan kenyataan di atas, kenaan tambahan caj 1% adalah bagi menampung kos operasi yang tinggi dan terpaksa dikenakan kepada pemegang kad kredit. Oleh itu, kenaan itu ia bukanlah riba dan ia diharuskan. Namun adalah sebaiknya tuan, menggunakan kemudahan yang lebih menjauhkan diri dari rasa ragu-ragu iaitu melalui DuitNow atau kad debit.
والله أعلم بالصواب"
https://emusykil.muftiselangor.gov.my/index.php/site/jawapan?id=4539,"  Soalan

Assalamualaikum Ustaz/Ustazah, 

Syarikat yang saya bekerja sekarang menyediakan kemudahan perubatan, terhad RM150 sebulan (dengan menunjukkan resit klinik/hospital). Pada masa yang sama, saya mencarum medical card Takaful. 

Sekarang saya sedang menjalani rawatan susulan dari sebuah hospital. Persoalan saya, apa hukum jika saya menuntut bil hospital daripada kedua-dua medical card takaful (tuntutan penuh) dan syarikat yang saya bekerja (tuntutan RM150 sebulan)? Adakah RM150 yang dituntut daripada syarikat dikira sebagai keuntungan atau ia adalah hak bulanan sebagai pekerja?

Terima kasih.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan, secara umum tuntutan yang dibuat kepada pihak syarikat adalah harus meskipun seorang pekerja telah mencarum medical card takaful. Melainkan terdapat syarat tertentu daripada pihak syarikat yang menyatakan sebaliknya, ini kerana tuntutan perubatan merupakan keistimewaan yang diberikan oleh pihak syarikat kepada semua kakitangannya dan kebiasaannya ia keistimewaan tanpa syarat sama ada seorang pekerja itu memiliki medical card atau tidak. Oleh itu, adalah dinasihatkan untuk merujuk semula kepada Bahagian Pentadbiran yang menguruskan perkara ini.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4552,"  Soalan

Assalamualaikum tuan, maaf saya ingin bertanya soalan yang telah menghantui saya untu beberapa bulan ni. Dulu saya pernah menjual beberapa barangan saya, dan sewaktu itu saya agak jahil dan tidak beberapa tahu tentang muamalat jual beli dalam islam. Saya ingin bertanya adakah mempunyai sifat gharar sekirannya saya telah mengambil keuntungan di atas kos pos atau kos insuran pengeposan sewaktu saya menjual barang-barangan saya tersebut. Contohnya, kos pengeposan JNT berharga Rm7.40 tetapi saya telah memberi harga sebanyak Rm8 kepada pembeli saya kerana mengikut harga2 yang telah ditetapkan seller2 lain di social media. Adakah ianya dikira tidak dibolehkan? saya juga kadang2 telah menggunakan voucher yang diberikan Jnt kepada akaun saya yang membolehkan saya mendapat harga yang murah lagi berbanding 7.40. Contohnya, potongan sebanyak Rm2 atau Rm1. Adakah keuntungan daripada harga tersebut menyebabkan saya memakan harta yang batil? Bagaiman pula dengan kos insuran pengeposan yang sebanyak Rm 1.60 tetapi saya telah bundarkan menjadi Rm2.00 dan telah memberikan harga tersebut kepada pembeli saya. Saya betul2 harap tuan mufti dapat menjawab soalan saya kerana saya sudah buntu, berfikir adakah saya perlu berterus terang kepada pembeli2 saya untuk meminta maaf kepada mereka dan cuba untuk mengembalikan duit mereka kembali. Terima kasih","Jawapan  

وعليكم السلام ورحمة الله وبركاته
Dalam isu ini, Imam al-Ghazali dalam kitab Ihya al-Ulum al-Din menerangkan bahawa pada asalnya ghabn (penyamaran harga dalam berniaga) adalah dibenarkan selagi mana masih boleh diterima pada adat kebiasaan. Ini kerana tujuan perniagaan itu sendiri adalah untung, yang melibatkan ghabn walaupun sedikit. Kata beliau, sebahagian ulama mengehadkan untung pada satu pertiga harga barang dan keharusan ini terikat dengan syarat tidak berlaku penipuan dan kezaliman.
Oleh yang demikian, mengambil untung berlipat kali ganda dalam perniagaan bukanlah sejenis riba dan diharuskan selagi mana tidak membawa kepada penindasan dan kezaliman. Ini kerana keuntungan itu sendiri bersifat relatif dan tidak boleh dibandingkan secara mutlak dengan harga pasaran sebelum ditolak hasil jualan itu dengan perbelanjaan yang perlu ditanggung peniaga sebelum mendapatkan keuntungan bersih. Ini berbeza mengikut zaman, tempat dan jenis barang jualan itu sendiri. Namun, saranan kepada para peniaga agar memperbanyakkan sedekah bagi menyucikan harta yang diperolehi, seperti mana sabda Rasulullah SAW:
يَا مَعْشَرَ التُّجَّارِ إِنَّ الشَّيْطَانَ وَالإِثْمَ يَحْضُرَانِ البَيْعَ فَشُوبُوا بَيْعَكُمْ بِالصَّدَقَةِ
Maksudnya: Wahai para peniaga! Sesungguhnya syaitan dan dosa itu hadir dalam aktiviti jual beli. Maka sucikanlah jual beli kamu dengan bersedekah.
(Riwayat al-Tirmidhi)
Kesimpulannya, berdasarkan margin keuntungan yang pihak tuan kenakan, tiada kenaikan yang melampau dan ia diharuskan. Lebihan bayaran yang dikenakan terhadap kos pengantaran atau insuran boleh dianggap sebagai kos perkhidmatan yang diberikan. Begitu juga pengunaan voucher untuk mengurangkan kos penghataran adalah hak tuan yang tuan perolehi daripada pihak lain, maka ia diharuskan.
والله أعلم بالصواب
 
 "
https://emusykil.muftiselangor.gov.my/index.php/site/jawapan?id=4558,"  Soalan

Assalamualaikum,

Tuan/Puan,

Saya, xxxxx, tinggal di xxxxx,  ingin bertanya tuan/puan beberapa soalan/kemusykilan seperti berikut:

Pada sekitar bulan Mei tahun 1990, saya bekerja sebagai kerani di sebuah syarikat yang menjalankan aktiviti haram iaitu Skim Cepat Kaya di Ipoh, Perak yang mana pada ketika itu cukup popular di negeri Perak.  Saya terlibat bekerja di situ disebabkan mengikuti suami kepada Ibu Saudara saya yang menjadi 'pegawai' di syarikat skim cepat kaya tersebut.  Saya yang pada ketika itu baru sahaja kematian ibu kandung saya pada 24 Disember 1989, tiada tempat bergantung (bapa telah meninggal dunia pada tahun 1986) telah diambil oleh Ibu Saudara tersebut untuk tinggal bersama-sama mereka di Ipoh.  Saya bekerja di situ tidak lama, iaitu kurang dari setahun dan tidak lama kemudian syarikat tersebut telah menghentikan operasi dan diserbu oleh 'pelabur-pelabur' yang telah diperdaya dan melalui berita yang disampaikan Pengarah syarikat itu telah ditangkap pihak berkuasa.  Soalan:  Saya ingin mendapat penjelasan Tuan/Puan, bagaimana saya mahu menebus kesalahan/dosa saya bekerja di syarikat tersebut yang 'menipu/memperdaya' pelabur-pelabur yang mana saya menerima gaji sebanyak lebih kurang RM300 tempoh 7 ke 8 bulan bekerja.  Perlukan saya nilaikan semula duit gaji yang telah saya terima itu untuk saya 'bayar/gantikan' contohnya wakafkan duit saya ke tempat-tempat yang disarankan atau bagaimana?.  Untuk pengetahuan tuan/puan, saya akan bersara dari penjawat awam pada bulan Julai 2024, jadinya insyaallah ada bayaran ganjaran pencen yang saya boleh gunakan. 

2.  Bagaimana pula pada pandangan tuan/puan cara untuk menebus kesalahan/dosa saya pada zaman kanak-kanak dulu sekiranya pernah terambil/termakan buah-buahan kebun sedara-mara tanpa pengetahuan mereka (telah jadi darah daging) dan mereka juga telah tidak diketahui berada di mana atau masih hidup atau telah meninggal dunia.  Adakah berguna duit ganjaran pencen saya itu untuk saya tebus kesalahan/dosa tersebut?.

3.  Bagaimana cara saya mahu menebus kesalahan/dosa pada zaman lampau dengan orang seperti rakan sekerja yang mana saya sebagai manusia biasa tidak lepas dari melakukan kesalahan/dosa mungkin ada saya mengumpat, mengadu, selisih faham, menyakiti hati dan sebagainya kepada rakan sekerja di beberapa tempat saya bekerja dahulu.  Saya pun telah tidak bertemu mereka lagi.

Sekian, semoga mendapat penjelasan dari tuan/puan.  

Terima kasih.

 

 

       

 ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan;
Soalan Pertama:
Duit gaji yang diketahui penghasilannya datang daripada hasil pekerjaan yang haram adalah haram mengambilnya. Secara ringkas hasil gaji yang diterima ketika bekerja dengan syarikat skim cepat kaya itu termasuk di dalam kategori harta haram dan dianggap sebagai tidak patuh syariah kerana bersubahat di dalam mengambil harta orang lain dengan cara penipuan. Wang yang diperolehi itu hendaklah diserahkan kepada pemiliknya. Seandainya pemilik wang itu tidak dapat diketahui atau dijumpai, maka wang tidak patuh syariah tersebut perlu dibelanjakan untuk maslahah umum seperti membaiki jalanraya, membaiki tandas dan lain-lain perkara yang menjadi kegunaan orang ramai. 
Cara paling mudah melupus harta tidak patuh syariah adalah dengan menyerahkan kepada Majlis Agama Islam Negeri. Majlis Agama Islam Negeri-Negeri di seluruh Malaysia bertanggungjawab menguruskan harta-harta tidak patuh syariah termasuklah hasil-hasil haram seperti duit rasuah, duit menang nombor ekor dan lain-lain hasil tidak patuh syariah. Untuk maklumat lanjut tentang pelupusan harta tidak patuh syariah boleh ke pejabat Majlis Agama Islam Negeri yang berdekatan dengan tempat tinggal. 
Soalan Kedua:
Perbuatan ketika usia kanak-kanak adalah sesuatu yang dimaafkan sebagaimana hadis yang diriwayatkan daripada Aisyah RA bahawa Rasulullah SAW bersabda:
رُفِعَ الْقَلَمُ عَنْ ثَلَاثٍ عَنْ النَّائِمِ حَتَّى يَسْتَيْقِظَ وَعَنْ الصَّبِيِّ حَتَّى يَحْتَلِمَ وَعَنْ الْمَجْنُونِ حَتَّى يَعْقِلَ
Maksudnya: Diangkat pena (tidak berdosa) daripada tiga golongan manusia: Iaitu orang yang tidur hingga dia terjaga, kanak-kanak sehingga dia baligh, dan orang gila hingga dia berakal. (Riwayat Ahmad)
Berdasarkan hadis ini dapatlah disimpulkan bahawa perbuatan sewaktu kanak-kanak dahulu adalah perbuatan yang dimaafkan dan selebihnya apa yang berlaku pada waktu itu mohonlah kepada Allah semoga pemilik pohon buah-buahan yang diambil dahulu dikurniakan kesejahteraan kehidupan didunia dan akhirat.
Soalan Ketiga:
Mengumpat, mengadu, selisih faham, menyakiti hati dan sebagainya kepada rakan sekerja merupakan kesalahan dan dosa sesama manusia yang perlu kepada kemaafan daripada orang yang diumpat. Mengadu domba, berselisih faham, menyakiti hati atau lain-lain perkara yang melibatkan phak ketiga lazimnya akan berpenghujung dengan mengumpat perihal orang itu. Mengumpat sebagaimana firman Allah SWT Surah Al-Hujurat ayat 12:
يَا أَيُّهَا الَّذِينَ آمَنُوا اجْتَنِبُوا كَثِيرًا مِّنَ الظَّنِّ إِنَّ بَعْضَ الظَّنِّ إِثْمٌ ۖ وَلَا تَجَسَّسُوا وَلَا يَغْتَب بَّعْضُكُم بَعْضًا ۚ أَيُحِبُّ أَحَدُكُمْ أَن يَأْكُلَ لَحْمَ أَخِيهِ مَيْتًا فَكَرِهْتُمُوهُ ۚ وَاتَّقُوا اللَّـهَ ۚ إِنَّ اللَّـهَ تَوَّابٌ رَّحِيمٌ
Maksudnya: Wahai orang-orang yang beriman! Jauhilah kebanyakan dari sangkaan (supaya kamu tidak menyangka sangkaan yang dilarang) kerana sesungguhnya sebahagian dari sangkaan itu adalah dosa; dan janganlah kamu mengintip atau mencari-cari kesalahan dan keaiban orang; dan janganlah setengah kamu mengumpat setengahnya yang lain. Adakah seseorang dari kamu suka memakan daging saudaranya yang telah mati? (Jika demikian keadaan mengumpat) maka sudah tentu kamu jijik kepadanya. (Oleh itu, patuhilah larangan-larangan yang tersebut) dan bertaqwalah kamu kepada Allah; sesungguhnya Allah Penerima taubat, lagi Maha mengasihani.
Menurut Imam Al-Nawawi rahimahullah dalam kitabnya al-Azkar, menerangkan bahawa dosa mengumpat ini melibatkan hak Allah SWT dan hak manusia. Allah SWT di dalam ayat di atas memberi peringatan kepada hamba-Nya untuk menyedari dan memperbetul keadaan dan kesalahan jika melakukannya.Oleh itu, langkah untuk mensucikan diri daripada dosa mengumpat terutama kepada dua hak ini adalah suatu perkara yang perlu difahami dan diusahakan agar diri tidak terjerumus dalam dosa mengumpat ini lagi iaitu melalui:
      1-Dari segi hak Allah SWT:
Dalam menebus dosa mengumpat ini, memohon taubat daripada Allah SWT atas dosa yag dilakukan adalah satu perkara yang utama dan wajib bagi setiap individu atas dosa yang disedari dan tidak disedari. Sebagaimana firman Allah SWT di dalam surah Al-Tahrim ayat 8:
يَا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَّصُوحًا عَسَىٰ رَبُّكُمْ أَن يُكَفِّرَ عَنكُمْ سَيِّئَاتِكُمْ وَيُدْخِلَكُمْ جَنَّاتٍ تَجْرِي مِن تَحْتِهَا الْأَنْهَارُ يَوْمَ لَا يُخْزِي اللَّهُ النَّبِيَّ وَالَّذِينَ آمَنُوا مَعَهُ ۖ نُورُهُمْ يَسْعَىٰ بَيْنَ أَيْدِيهِمْ وَبِأَيْمَانِهِمْ يَقُولُونَ رَبَّنَا أَتْمِمْ لَنَا نُورَنَا وَاغْفِرْ لَنَا ۖ إِنَّكَ عَلَىٰ كُلِّ شَيْءٍ قَدِيرٌ
Maksud: Wahai orang-orang yang beriman, bertaubatlah kamu kepada Allah dengan 'Taubat Nasuha'. Mudah-mudahan Tuhan kamu akan menghapuskan kesalahan-kesalahan kamu dan memasukkan kamu ke dalam Syurga yang mengalir di bawahnya beberapa sungai, pada hari ketika Allah tidak menghinakan Nabi dan orang-orang mukmin yang bersama dia, sedang cahaya mereka memancar di hadapan dan di sebelah kanan mereka, sambil mereka mengatakan: ""Wahai Tuhan kami, sempurnakanlah bagi kami cahaya kami dan ampunilah kami; Sesungguhnya Engkau Maha Kuasa atas segala sesuatu"".
Disyaratkan bagi orang yang bertaubat daripada dosa mengumpat ini memenuhi hak Allah SWT melalui taubat dengan  3 syarat (i) untuk meninggalkan dosa tersebut,  (ii) menyesali perbuatan doasanya dan  (iii) berazam untuk tidak melakukannya lagi.
      2-Dari segi hak manusia:
Namun begitu, perlu diketahui bahawa dosa mengumpat ini bukan pada hak Allah SWT sahaja malah ia melibatkan hak manusia. Hal ini dapat difahami daripada penyataan Baginda Nabi SAW di dalam sebuah hadis tentang keadaan dan akibat bagi manusia yang melakukan kezaliman terhadap manusia ketika di hari akhirat kelak. Daripada Abu Hurairah RA bahawa Rasulullah SAW bersabda: 
رَحِمَ اللَّهُ عَبْدًا كَانَتْ لأَخِيهِ عِنْدَهُ مَظْلَمَةٌ فِي عِرْضٍ أَوْ مَالٍ فَجَاءَهُ فَاسْتَحَلَّهُ قَبْلَ أَنْ يُؤْخَذَ وَلَيْسَ ثَمَّ دِينَارٌ وَلاَ دِرْهَمٌ فَإِنْ كَانَتْ لَهُ حَسَنَاتٌ أُخِذَ مِنْ حَسَنَاتِهِ وَإِنْ لَمْ تَكُنْ لَهُ حَسَنَاتٌ حَمَّلُوا عَلَيْهِ مِنْ سَيِّئَاتِهِمْ
Maksud: Barangsiapa yang menanggung kezaliman yang dilakukan ke atas orang lain, sama ada mengenai maruah dan kehormatan atau sebarang perkara lain (mengambil harta orang lain) maka bersegeralah untuk meminta keampunan sebelum datangnya masa yang tidak ada padanya wang ringgit atau emas perak untuk membayarnya, bahkan pada masa itu kalau ia mempunyai amal soleh, akan diambil daripada amalnya itu dan diberikan kepada orang itu, kalau ia pula tidak mempunyai amal soleh, maka akan diambil dari kesalahan orang itu serta dibebankan kesalahan itu ke atasnya. (Riwayat Al-Tirmidzi)
Imam Al-Nawawi dalam kitab Al-Azkar dan Imam Al-Ghazali dalam kitab Ihya’ Ulum Al-Din menjelaskan lagi syarat taubat ini, bagi mereka yang hendak membersihkan diri daripada dosa mengumpat hendaklah mereka mengembalikan semula hak atas kezaliman yang dilakukan, meminta ampun dan meminta pembebasan daripada pemiliknya. Adapun jika tidak dimaafkan oleh pemiliknya maka teruskan berusaha memohon ampun kepadanya moga-moga memperoleh kemaafan dari orang tersebut.
Manakala, tentang persoalan perlu atau tidak menerangkan tentang perkara yang diumpat kepada orang yang diumpati, Imam Al-Nawawi menerangkan para ulama berselisih pendapat dalam hal ini;
Sebahagian ulama mengatakan seseorang itu perlu menjelaskan perkara yang diumpati dan,
Sebahagian ulama pula mengatakan seseorang itu tidak perlu menjelaskan perkara yang diumpatkan tersebut, cukup hanya memohon maaf sahaja kepadanya dan menyebut kebaikan-kebaikannya.
Walaubagaimanapun, jika didapati mudarat lebih besar jika menyebutkan perkara tersebut maka tidak perlu menjelaskannya adalah lebih baik. Jika orang yang diumpati itu telah meninggal dunia atau tiada, maka tidak mungkin untuk mendapatkan pelepasan daripadanya, Oleh itu para ulama berpendapat: Hendaklah (orang yang mengaku bersalah ini) memohonkan ampun untuknya, berdoa, dan banyak memperbanyak berbuat amalan kebaikan. Sesungguhnya amalan kebaikan tersebut akan menghapuskan keburukan dosa yang telah dilakukan. Sepertimana firman Allah SWT dalam Surah Hud ayat 114:
إِنَّ الْحَسَنَاتِ يُذْهِبْنَ السَّيِّئَاتِ ۚ ذَٰلِكَ ذِكْرَىٰ لِلذَّاكِرِينَ ‎
Maksudnya: Sesungguhnya amal-amal kebajikan itu menghapuskan kejahatan. Perintah-perintah Allah yang demikian adalah menjadi peringatan bagi orang-orang yang mahu beringat.
Apa yang boleh lakukan juga adalah dengan menghadiahkan pahala seperti bacaan Al-Quran, sedekah dan sebagainya kepada orang yang dizalimi atau diumpat. Mudah-mudahan, dengan izin Allah, ia dapat menebus kesalahan atau dosa yang dilakukan.
Begitulah juga keadaannya dengan dosa-dosa lain yang  melibatkan hak manusia sekiranya mampu untuk berjumpa dan memohon kemaafan maka itulah jalan terbaik yang utama tetapi jika tidak mampu maka lakukan seperti yang dinyatakan di atas. Semoga Allah mengampunkan dosa-dosa yang telah dilakukan baik secara sengaja atau tidak.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4560,"  Soalan

Assalamualaikum 

Saya minat melancong. Dari minat, rakan-rakan mencadangkan saya membawa mereka melancong. Saya uruskan segalanya dari A - Z ( mencari tiket penerbangan, mencari pakej dari agensi yang berkenaan, membuat survey, dll). Rakan -rakan saya hanya bayar berapa jumlah pakej kepada saya dan segala bayaran kepada agensi saya yang uruskan.

Persoalan saya, bolehkah saya mengambil keuntungan dari situ? Dikira hasil dari penat lelah saya menjalankan tugas tersebut. Jika boleh, berapakah jumlah keuntungan yang boleh diambil?

 

Sekian, terima kasih.","Jawapan  

وعليكم السلام ورحمة الله وبركاته     
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد      
Setiap usaha yang dilakukan berhak mendapat imbalan yang sewajarnya. Diharuskan bagi tuan untuk mengambil keuntungan dengan kadar yang munasabah sebagai balasan kepada urusan melancong yang diaturkan oleh tuan bagi kawan-kawan yang lain. Sebagai panduan, boleh membuat perbandingan harga dengan tawaran yang diberikan oleh agensi atau syarikat pelancongan yang lain sehingga tidak kelihatan terlalu mahal hingga kawan-kawan merasai dizalimi.
والله أعلم بالصواب"
https://emusykil.muftiselangor.gov.my/index.php/site/jawapan?id=4563,"  Soalan

Assalamualaikum,

Saya seorang Penulis yang banyak berkongsi tentang teknologi dan mempunyai sekitar 365,000 Pengikut di akaun X (Twitter). Saya ingin mendapatkan penjelasan daripada Tuan/Puan berkenaan hukum membeli/melanggan waranti. Jawapan ini dapat saya kongsi kepada semua warga maya:

Soalan 1

Kebanyakan peralatan elektronik terutama telefon pintar, komputer riba, jam pintar dan lain-lain menawarkan waranti selama 12 bulan. Waranti ini tidak melindungi isu berkait KECUAIAN MANUSIA. Oleh yang demikian, Penjual Berdaftar (AAR) / kedai elektronik telah menawarkan Pelan Pelindungan yang membolehkan pembeli menambah sewaktu membeli produk tersebut.

Contoh,

Ali membeli iPhone, dan kedai menawarkan Pelan Pelindungan tambahan dengan membayar RM200 untuk jaminan setahun. Pelan Pelindungan ini menjamin sebarang kerosakan disebab KECUAIAN MANUSIA. Ali perlu melanggan pelan ini sewaktu membeli iPhone tersebut.

iPhone 13 : RM3,599 + RM200 (Pelan Pelindungan) - dibayar sewaktu pemnbelian

Jika pelan pelindungan tersebut berkonsepkan Takaful adakah sah?

Jika pelan pelindungan tersebut berkonsepkan konvensional adakah sah?

 

Soalan 2

Masih berkisar (contoh 1). Terdapat pelan pelindungan yang menawarkan tambahan Pelan Pelindungan untuk tahun seterusnya (kedua). Adakah dibenarkan?

Contoh,

Setelah setahun Ali menggunakan iPhone, tiada tuntutan dibuat. Disebabkan mahu mengelakkan kejadian yang tidak diingi seperti iPhone pecah dan kos gantian amat tinggi. Ali telah membayar Pelan Pelindungan untuk tahun kedua.

Adakah tindakan Ali sah?

 

Soalan 3

Terdapat juga kedai yang menawarkan pembelian Pelan Pelindungan dalam tempoh 60 hari selepas pembelian. 

Contoh,

Abu membeli iPhone 13, dalam tempoh sebulan menggunakan iPhone 13, dia telah membayar RM500 untuk menambah Pelan Pelindungan disebabkan tempoh membeli Pelan Pelindungan berbaki 30 hari lagi.

Adakah Abu boleh membeli tambahan waranti tersebut selepas sebulan membeli iPhone? Pelan ini menawarkan pelindungan atas KECUAIAN MANUSIA.

 

Terima kasih,

 ","Jawapan  

وعليكم السلام ورحمة الله وبركاته
Dibenarkan menjual barang bersama dengan waranti servis baik pulih dalam tempoh tertentu atau disebut standard warranty. Ini termasuk dalam bab al-Wa`d atau bab mensyaratkan manfaat bagi pembeli. Kedua-duanya adalah diharuskan.
Tetapi jika membeli kad jaminan atau extended warranty yang berasingan daripada barang seperti seseorang membeli barang tanpa waranti lalu membeli waranti, atau membeli satu barang yang sudah tamat warantinya kemudian membeli waranti baru, Ini adalah tidak harus kerana mengandungi gharar. Ini kerana dia membeli atau membayar suatu yang bersifat mungkin dan tidak tentu; sama ada dia memperoleh manfaat daripada servis baikpulih tersebut atau mungkin tidak dapat.
Kebanyakan ulama kontemporari memutuskan ia haram. Ini kerana pembelian tersebut melibatkan ketidakpastian sama ada sesuatu yang dibeli itu ada atau tidak atau berlaku atau tidak. Dengan kata lain, kerosakan adalah suatu yang tidak pasti akan berlaku, namun bayaran sudah dibuat. Inilah dipanggil ketidakpastian atau gharar dan perjudian atau qimar, satu bentuk judi yang diharamkan. Asasnya seperti insuran konvensional. Justeru, jika dilakukan atas konsep takaful, maka dibenarkan.
Berdasarkan ketiga-tiga situasi adalah dalam kategori extended warranty  yang mana ia adalah diharamkan sebagaimana sebab-sebab di atas. Pengharaman ini sama kaedahnya sebagaimana haramnya insurans disebabkan gharar (ketidakpastian) dan qimar (perjudian). Adapun sekiranya ia didasari dengan takaful, maka diharuskan atas aqad tabarruq.
والله أعلم بالصواب"
https://emusykil.muftiselangor.gov.my/index.php/site/jawapan?id=4589,"  Soalan

Assalamualaikum, ribuan terima kasih saya ucapkan kerana menjawab persoalan saya sebelum ini. Dengan jawapan itu sedikit sebanyak telah menghilangkan kegusaran saya dalam keberkatan hasil yang saya terima . Namun ada sedikit soalan tambahan . 

 

1) Bagaimanakah pula jika pegawai bank yang menguruskan pinjaman perumahan islamic itu seorang yang non muslim , contohnya berdasarkan pengalaman sendiri , saya membeli rumah menggunakan pinjaman islamic, ketika nak sign letter offer bank dan agreement pegawai bank berbangsa cina bukan islam yang uruskan semasa itu . Seingat saya tiada bacaan lisan akad dari dia , cuma ada diterangkan didalam document itu dan dia menerangkan sedikit sebanyak nak maklumat pinjaman itu merupakan pinjaman islamic , adakah sah dari segi syarak ? 

 

2) Didalam budaya kerja ejen hartanah ni , kami ada mengamalkan perkongsian hasil komisyen yang diterima dari urusan jual beli . Contoh jika saya jumpa seorang owner rumah yang nak jual rumah saya akan kongsikan beberapa maklumat tentang rumah tersebut kepada group atau kenalan kenalan ejen hartanah lain untuk sama sama bantu cari pembeli . Jika rumah itu saya sendiri yang berjaya dapat kedua dua belah pihak yang nak jual dan beli , saya akan uruskan proses mengikut kaedah yang dibenarkan dan mengikut syarak . Tetapi jika saya hanya berjaya dapat cari owner sahaja , dan pembeli dari ejen lain lebih lebih lagi ejen dan pembeli non muslim (bermakna saya hanya boleh uruskan urusan untuk pihak owner sahaja) mereka menggunakan pinjaman konvensional, bagaimana pula ? Adakah berkat hasil komisyen yang saya terima tu ? Boleh ke saya gunakan hasil komisyen tu utk kegunaan kehidupan saya dan keluarga? 

 ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan:
1. Secara asasnya diharuskan seorang Islam untuk bermuamalah atau berjual beli dengan orang bukan Islam. Hukum seorang pegawai bank bukan Islam menguruskan kontrak Pembiayaan Perumahan Patuh Syariah adalah sah dan ia tidak menjejaskan kontrak antara 2 pihak. Apa yang penting di dalam sebuah akad adalah isi dan intipati kepada akad atau kontrak yang ditandatangani kerana kedua-dua pihak akan kembali semula kepada kontrak jika ada sebarang perkara yang perlu dirujuk. Tanggungjawab pembeli adalah membaca dan memahami kontrak yang akan ditandatangani sekalipun ia tidak diterangkan oleh agen atau pegawai bank yang menguruskan kontrak tersebut.
2. Secara umumnya setiap orang hanya akan dipertanggungjawabkan oleh Allah SWT atas amalan yang dilakukannya sahaja tanpa dipertanggungjawabkan atas sesuatu kejahatan atau perkara yang di luar kemampuannya untuk mengawal perbuatan tersebut sebagaimana firman Allah SWt dalam surah al-An'am ayat 164:
وَلَا تَكْسِبُ كُلُّ نَفْسٍ إِلَّا عَلَيْهَا ۚ وَلَا تَزِرُ وَازِرَةٌ وِزْرَ أُخْرَىٰ ۚ 
Maksudnya: Dan tiadalah (kejahatan) yang diusahakan oleh tiap-tiap seorang melainkan orang itulah sahaja yang menanggung dosanya; dan seseorang yang boleh memikul tidak akan memikul dosa perbuatan orang lain (bahkan dosa usahanya sahaja)
Dalam situasi di atas, seseorang itu hanya boleh mengawal hasil yang diusahakan manakala selebihnya apa yang boleh diusahakan adalah dengan menasihatkan rakan agen dan juga pihak penjual atau pembeli agar memilih pembiayaan Islam serta menjauhkan diri dari urusan melibatkan bank konvensional, ia termasuk dalam kewajipan nasihat antara sesama muslim jika pihak-pihak yang terlibat adalah orang Islam. Sebagaimana firman Allah SWT dalam surah al-Maidah ayat 2:
وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ
Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksa-Nya (bagi sesiapa yang melanggar perintah-Nya).
Walau bagaimanapun, dalam konteks menerima upah yang mana pihak penjual menggunakan pembiayaan secara koncensional, bagi pihak tuan ia adalah diharuskan kerana tuan tidak terlibat secara langsung dalam proses atau urusan tersebut.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4612,"  Soalan

Assalamualaikum Tuan,

Sebelum ini saya pernah bekerja di sebuah syarikat sales and service swasta. Saya bekerja di cawangan Kuching yang mana hanya saya seorang perempuan melayu yang beragama islam. 

Kebiasaan setiap tahun syarikat akan mengadakan Chinese New Year dinner, dengan kejahilan saya, saya pernah sekali mengikuti dinner yang mereka adakan kat sebuah restoran cina yang tak ada sijil halal. Cuma nya saya tidak minum atau tidak makan makanan yang mereka sediakan sepanjang dinner tersebut. Saya hadir sebabkan menjaga air muka boss saya. 

Setiap tahun syarikat itu akan memberi gift berupa liquor atau wine kepada dealer, majoriti dealer semua non muslim. Syarikat minta saya key in gift (liquor dan wine) dalam system dan meminta saya mengarahkan syarikat pengangkutan mengambil dari store kami dan menghantar kepada dealer. Dan saya tak nak lalukan pun tugasan berkenaan. 

Untuk pengetahuan Tuan, saya bekerja sebagai storekepper dan liquor dan wine yang syarikat pesan akan berada di dalam store tempat saya bekerja. Kerana dek tekanan kerja yang bercampur dengan benda syubahah saya nekad berhenti kerja. Sudah dua tahun saya menganggur. Saya berhenti disebabkan saya rasa perlu berhenti kerana Allah. 

Gaji memang lumayan Tuan, bila berhenti rezeki kami sekeluarga macam tak cukup. Suami saya bekerja sebagai imam masjid, gaji tak seberapa 1500 dengan membesarkan 3 orang anak yang bersekolah agama. 

Soalan saya, berdosa ke saya bertindak berhenti dan menyebabkan keluarga saya susah? 

Berdoskah saya membebankan suami dengan hutang rumah dan kereta dengan pihak bank? Suami marahkan saya sebab saya bertindak berhenti dia kata keluarga kami susah sekarang sebab saya berhenti. Salah kah tindakan saya Tuan?
 

Mohon pihak tuan sudi menjawab soalan saya.

Terima kasih","Jawapan  

وعليكم السلام ورحمة الله وبركاته        
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد
Meninggalkan perkara syubhah merupakan satu perkara yang terpuji. Namun dalam melakukan perkara ketaatan dan kebaikan, pastinya ada ujian yang Allah SWT tentukan bagi menunjukkan kasih sayang-Nya dan supaya kita sentiasa berdoa, merayu dan memohon pertolongan daripada-Nya. Adalah dinasihatkan agar puan teruskan usaha mencari pekerjaan baharu yang lebih diyakini hasil pendapatannya bagi membantu keluarga.
Sesunggunya Allah adalah pemberi rezeki dan dengan taqwa yang ada dalam diri puan inshaAllah akan ada jalan keluar terbaik. Dalam surah al-Zariyat ayat ke 58;
إن الله هو الرزاق ذو القوة المتين
Maksudnya: Sesungguhnya Allah Dia lah sahaja Yang Memberi rezeki (kepada sekalian makhluk-Nya, dan Dia lah sahaja Yang Mempunyai Kekuasaan yang tidak terhingga, lagi Yang Maha Kuat Kukuh kekuasaan-Nya
Semoga puan dan keluarga dilapang dan luaskan rezeki dan dipermudahkan segala urusan. 
والله أعلم بالصواب"
https://emusykil.muftiselangor.gov.my/index.php/site/jawapan?id=4614,"  Soalan

SAYA ADA 3 SOALAN TENTANG JUAL BELI ACCOUNT GAME

 

1. Apakah hukum jual beli account game :

 Game nya pubg/mobile legends/ pes mobile . dalam Game tersebut ada cabutan spin untuk dapatkan sesuatu brg , Kbnykn account yg dijual mesti dh pernah spin . spin tu pulak Kena guna duit betul dan dia mengikut nasib baik atau buruk , kalu baik mungkin dpt barang Tu , klu nasib buruk sebaliknya lah . Game tersebut juga ada perjanjian dibuat policy& privacy game dimana dalam perjanjian tersebut Pemain tak boleh menjual Account . jadi boleh ke kalau nk jual jugak account ni walaupun ada benda yg haram dibuat.

 

2. HASIL DUIT JUAL BELI ACCOUNT GAME :

kalau jual beli acc game ni haram , jadi mcm mana hasil yg sebelum ni , adakah jadi duit haram ke cmne? apa perlu buat dgn duit haram yang dah digunakan, adakah perlu ganti semula duit haram dan apa perlu buat dengan baki duit haram yg belum digunakan. 

 

3. HASIL & BAKI DUIT JUAL BELI ACC GAME:

Total hasil  jual beli ada rm350k dari tahun 2020-2024 . Yg dah digunakan 250k dan baki hanya 100k.  Kalau hukum nya duit haram boleh ke saya guna duit 100k haram ni untuk Buat bisnes baru yg halal . atau perlu digunakan ke tempat lain? tlg sayaa

 

 ","Jawapan  

السَّلاَمُ عَلَيْكُمْ وَرَحْمَةُ اللهِ وَبَرَكَاتُهُ
Merujuk kepada soalan yang diajukan: 
SOALAN 1: HUKUM JUAL BELI ACCOUNT GAME:
Secara umum permainan atau game secara online seperti pubg/mobile legends/ pes mobile dan sebagainya adalah diharuskan. Walau bagaimanapun sekiranya di dalam permainan tersebut terdapat unsur yang diharamkan dari segi syarak seperti perjudian, gambar lucah yang menggairahkan dan sebagainya, maka permainan tersebut menjadi haram. Berdasarkan kenyataan yang diberikan terdapat aktiviti cabutan spin dengan bayaran tertentu, ia dianggap sebagai judi yang menjadikan permainan tersebut menjadi haram. Seandainya permainan tersebut haram untuk dimainkan, maka menjual permainan tersebut, atau akaun tersebut adalah haram.   
Di samping itu juga, sekiranya terdapat perjanjian yang ditetapkan oleh pemilik permainan tersebut yang mensyaratkan tidak membenarkan penjualan akaun, maka penjualan akaun tersebuat dianggap salah dari segi undang-undang dan syarak. Ini adalah kerana seseorang itu terikat dengan syarat atau perjanjian yang dia persetujui, sama ada permainan tersebut berbayar atau tidak berbayar, selama perjanjian tersebut tidak bercanggah dengan syarak, ia wajib dipatuhi. 
Allah SWT berfirman dalam surah al-Maidah ayat 1:
يَا أَيُّهَا الَّذِينَ آمَنُوا أَوْفُوا بِالْعُقُودِ ۚ
Maksudnya: Wahai orang-orang yang beriman, penuhi serta sempurnakanlah perjanjian-perjanjian.

SOALAN 2: HASIL DUIT JUAL BELI ACCOUNT GAME:

Berdasarkan ketetapan yang dinyatakan di atas, sesuatu permainan yang dianggap haram atau terdapat syarat tidak membenarkan penjualan akaun permainan tersebut, makan hasil jualan akaun permainan tersebut turut haram. Pada dasarnya sebarang harta atau wang haram tidak boleh digunakan untuk kepentingan diri sendiri dan perlu diserahkan kepada baitulmal untuk kegunaan umum.
Berdasarkan kepada keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-87 yang bersidang pada 23-25 Jun 2009 telah membincangkan Hukum Penyaluran Harta Tidak Patuh Syariah Ke Baitulmal Dan Institusi Islam Lain. Muzakarah telah memutuskan bahawa; Di dalam Islam harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manafaat dan kepentingan diri sendiri serta perlu dibersihkan melalui kaedah-kaedah berikut:
1. Diserahkan kepada Baitulmal untuk maslahah-maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya;
2. Diserahkan kepada golongan fakir miskin; atau
3. Jika harta tersebut merupakan harta rompak, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada Baitulmal.
Seandainya telah benar-benar bertaubat, maka sebarang penggunaan wang jualan tersebut adalah dimaafkan. Sekiranya dia seorang yang berkemampuan adalah disarankan untuk menggantikan jumlah wang yang telah digunakan atas dasar pilihan bukan kewajipan. Namun, baki daripada wang tersebut sekiranya ada hendaklah disucikan dengan cara yang dinyatakan seperti di atas.

SOALAN 3. HASIL & BAKI DUIT JUAL BELI ACCOUNT GAME:

Secara umum berdasarkan ketetapan yang dikeluarkan oleh Muzakarah Jawatankuasa Fatwa Majlis Kebangsaan, wang tersebut tidak boleh digunakan untuk kepentingan sendiri seperti digunakan untuk membuat suatu perniagaan, walaupun perniagaan itu perniagaan yang halal. 
Walau bagaimanapun, seandainya harta yang dimiliki hanyalah wang haram tersebut, maka diharuskan untuk menggunakannya sekadar hajat kehidupannya dengan syarat dia perlu berusaha untuk mendapatkan pekerjaan bagi memperolehi sumber rezeki yang halal. Apabila telah memperolehi pendapatan halal yang cukup untuk menyara kehidupannya, maka wang itu tidak boleh digunakan lagi dan perlu diserahkan kepada baitulmal.
والله أعلم بالصواب"
https://emusykil.muftiselangor.gov.my/index.php/site/jawapan?id=4619,"  Soalan

Assalamualaikum,adakah  Skim Keselamatan Sosial Suri Rumah (SKSSR) di bawah PERKESO patuhi shariah.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Seperti yang sedia maklum, pelaburan yang dibuat oleh pihak PERKESO adalah pelaburan yang patuh syariah dan dipantau oleh panel syariah yang dilantik. Sehubungan itu, jika pelaburan SKSSR adalah pelaburan yang sama dengan pelaburan PERKESO, kami berpendapat ia adalah patuh syariah. Walau bagaimanapun kami mengesyorkan Puan rujuk sendiri dengan pihak PERKESO untuk mendapat kepastian. 

والله أعلم بالصواب
 

 "
https://emusykil.muftiselangor.gov.my/index.php/site/jawapan?id=4621,"  Soalan

Assalamualaikum.

saya ada pertanyaan mengenai harta pusaka. Arwah ayah saya ada meninggalkan sejumlah wang KWSP dan telah membuat penama atas nama ibu saya. Semasa menyerahkan borang penama tersebut arwah ayah saya ada melafazkan kepada ibu saya "" ini wang semua hanya untuk awak sahaja"", soalannya adakah wang tersebut perlu difaraidkan atau wang tersebut dah dikira hibah kasih sayang atas segala usaha mereka semasa mereka susah senang ketika hidup. Mohon pencerahan. Sekian terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد

Hibah menurut Islam adalah suatu akad yang mengandungi pemberian milik oleh seseorang secara sukarela atau atas dasar kasih sayang terhadap hartanya kepada seseorang yang lain pada masa hidupnya tanpa mengharapkan balasan. Antara syarat hibah adalah harta itu dimiliki secara sempurna oleh pemilik dengan maksud pemilik mempunyai kuasa penuh menggunakan harta tersebut tanpa sekatan. Ciri pemilikan ini tidak terdapat di dalam simpanan KWSP. Ini adalah kerana pemilik tidak berkuasa terhadap wang tersebut yang menjadikan ia tidak boleh dihibahkan kepada orang lain. Ini bermakna selepas kematian pemilik, wang tersebut menjadi harta pusaka si mati.

Konsep penama yang digunakan oleh pihak KWSP merupakan pentadbir sementara/pemegang amanah caruman KWSP tersebut sekiranya pencarum meninggal dunia dan bukanlah hibah. Adalah menjadi kewajipan pentadbir tersebut untuk membahagiakan wang tersebut secara faraid kepada ahli waris yang berhak.

Berdasarkan keputusan Muzakarah Jawatankuasa Fatwa Majlis Kebangsaan bagi Hal Ehwal Agama Islam Malaysia Ke-49 pada 19 September 2000, wang KWSP adalah harta pusaka yang mesti dibahagikan mengikut hukum faraid dan penama KWSP yang telah dilantik hendaklah membahagikan wang KWSP tersebut mengikut hukum faraid.

Adapun ucapan bapa kepada ibu ""ini wang semua hanya untuk awak sahaja"", seandainya dianggap sebagai hibah, maka ia tidak sah kerana menghibahkan sesuatu yang tidak di dalam pemilikannya yang sempurna. Seandainya pemilikan itu berkuatkuasa selepas kematian, maka ia termasuk di dalam wasiat, dan wasiat tidak boleh diberi kepada waris. Sebagaimana hadis daripada Anas bin Malik RA bahawa Rasulullah SAW bersabda:

إِنَّ اللَّهَ قَدْ أَعْطَى كُلَّ ذِي حَقٍّ حَقَّهُ، أَلَا لَا وَصِيَّةَ لِوَارِثٍ

Maksudnya: Sessungguhnya Allah SWT telah menentukan setiap yang mempunyai hak (ahli waris) akan mendapat hak mereka. Maka, tidak ada wasiat kepada ahli waris.  

Walau bagaimanapun, wasiat tersebut boleh dilaksanakan sekiranya mendapat persetujuan daripada seluruh ahli waris dengan syarat-syarat tertentu.

والله أعلم بالصواب"
https://emusykil.muftiselangor.gov.my/index.php/site/jawapan?id=4627,"  Soalan

Assalamualaikum....saya nak bertanya tentang caj yang dikenakan kepada pelanggan yang ingin mengambil Wang di kedai saya melalui mesin debit kad&kresit kad","Jawapan  

السلام عليكم ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين، أما بعد
Dalam hal ini, tiada masalah untuk mengenakan bayaran tambahan kepada pelanggan atas perkhidmatan yang diberikan dan ini perlu dimaklumkan terlebih dahulu kepada pelanggan berkaitan kenaan bayaran tambahan tersebut.
Namun, saranan kepada para peniaga agar memperbanyakkan sedekah bagi menyucikan harta yang diperolehi, seperti mana sabda Rasulullah SAW:
يَا مَعْشَرَ التُّجَّارِ إِنَّ الشَّيْطَانَ وَالإِثْمَ يَحْضُرَانِ البَيْعَ فَشُوبُوا بَيْعَكُمْ بِالصَّدَقَةِ

Maksudnya: Wahai para peniaga! Sesungguhnya syaitan dan dosa itu hadir dalam aktiviti jual beli. Maka sucikanlah jual beli kamu dengan bersedekah. (Riwayat al-Tirmidhi)

والله أعلم بالصواب"
https://emusykil.muftiselangor.gov.my/index.php/site/jawapan?id=4634,"  Soalan

assalamualaikum..saya ada sedikit kemusykilan

1. apa hukum jika saya menjadi agen untuk orang yang beli barang kemas & surat pajak orang lain? saya hanya perlu post iklan di laman sosial, jika ada orang yang ingin menjual, baru saya akan diberi upah oleh ketua tersebut.

2. jika surat pajak kedai cina berkaitan riba, yapiem ar-rahnu sendiri pun mempunyai riba..cuma jumlah tak sebanyak kedai cina.

3. jika orang yang kerja bank & menawarkan pelbagai jenis pinjaman, adalah gaji tu haram? kerana setahu saya mana2 pinjaman bank masih ada riba

mohon jasa baik tuan/puan dapat membalas pertanyaan saya..terima kasih","Jawapan  

   وعليكم السلام ورحمته الله وبركته
Merujuk kepada soalan yang diajukan:
1. Pada asasnya memberi perkhidmatan pengiklanan secara umum adalah diharuskan. Walau bagaimanapun, tertakluk kepada perkara yang diiklankan, seandainya perkara yang diiklankan adalah perkara yang diharuskan menurut syarak, maka perbuatan mengiklankan serta upah yang diperolehi juga adalah harus dan halal. Namun sekiranya perkara yang diiklankan adalah perkara yang dilarang menurut syarak, maka perbuatan mengiklankan serta upah yang diperolehi juga turut dilarang. 
Ini berdasarkan kepada firman Allah SWT dalam surah al-Maidah ayat 2:
وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ                                            
Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.
2. Tidak boleh menyamakan di antara skim surat pajak kedai Cina dengan skim pajak Yapiem ar-Rahnu. Ini kerana kerana akad yang digunakan oleh kedua-dua skim tersebut adalah berbeza.
3. Secara umum sekiranya sesebuah bank menawarkan pinjaman konvensional, maka bekerja di bank tersebut adalah dilarang dan pendapatan daripadanya adalah haram. Walau bagaimanapun terdapat perincian di dalam perkara tersebut. Sekiranya pekerjaan itu secara langsung berkaitan dengan riba seperti pegawai pemasaran, pegawai yang menyediakan dokumen, pegawai yang menguruskan pinjaman tersebut, maka pekerjaan tersebut adalah haram berdasarkan kepada hadis diriwayatkan daripada Jabir RA berkata:
«لَعَنَ رَسُولُ اللهِ صَلَّى اللهُ عَلَيْهِ وَسَلَّمَ آكِلَ الرِّبَا، وَمُؤْكِلَهُ، وَكَاتِبَهُ، وَشَاهِدَيْهِ»، وَقَالَ: «هُمْ سَوَاءٌ»
Maksudnya: Rasulullah SAW telah melaknat orang yang memakan harta riba, orang yang menjadi wakilnya (orang yang memberi makan hasil riba), orang yang menuliskan dan dua orang yang saksinya, (dan selanjutnya), Nabi bersabda, mereka itu semua sama saja.
Bagi pekerjaan yang tidak terlibat secara langsung dengan riba, seperti tukang sapu, pegawai keselamatan dan sebagainya, maka terdapat syubhah di dalam pekerjaan tersebut kerana diangap sebagai membantu di dalam perkara yang dilarang oleh Allah SWT sebagaimana firman Allah SWT di dalam surah al-Maidah ayat 2 seperti yang dinyatakan di atas.:
Sama ada perlu segera meninggalkan pekerjaan tersebut bergantung kepada keadaan serta situasi individu masing-masing. 
والله أعلم بالصواب
 "
https://emusykil.muftiselangor.gov.my/index.php/site/jawapan?id=4637,"  Soalan

Assalamualaikum ustaz, izinkan saya bertanya tentang hukum hakam saham ?
Apakah hukum melabur saham di luar negara macam US stock market ? Adakah dibenarkan ? 
Kalau saham di bursa Malaysia harus untuk melabur dengan syarat saham patut syariah, macam mana pula dengan saham US stock market. Terima kasih","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد
Bagi menjawab soalan Tuan, harus untuk melabur dalam saham yang patuh syariah. Walau bagaimanapun kami minta maaf kerana tidak dapat beri kepastian tentang status saham luar negara terutama US stock market. Kami mengesyorkan Tuan merujuk perkara ini kepada Suruhanjaya Sekuriti Malaysia sebagai pihak yang berautoriti akan status setiap saham baik di dalam dan di luar negara. Sebagai nasihat untuk kita semua, adalah sangat digalakkan untuk kita semua menjauhi perkara syubhah seperti hadis yang diriwayatkan daripada Nukman bin Bashir RA, sabda Rasulullah SAW:
إنَّ الحلالَ بيِّنٌ وإنَّ الحرامَ بيِّنٌ وبينهما أمورٌ مُشتبِهاتٌ لا يعلمهنَّ كثيرٌ من الناس فمنِ اتَّقى الشُّبُهاتِ استبرأ لدِينِه وعِرضِه ، ومن وقع في الشُّبهاتِ وقع في الحرامِ
Maksudnya: Sesungguhnya perkara halal itu jelas dan perkara haram itu jelas. Antara dua perkara ini terdapat perkara syubhah yang tidak diketahui oleh orang ramai. Sesiapa yang yang menjauhi perkara syubhah maka telah terselamat agama dan kehormatannya. Sesiapa yang mendekati perkara syubhah maka dia mendekati perkara haram. (Riwayat al-Bukhari dan Muslim)
والله أعلم بالصواب

 

 

 "
https://emusykil.muftiselangor.gov.my/index.php/site/jawapan?id=4639,"  Soalan

Assalamualaikum...kawan saya ada meminjam duit rm20k untuk buat modal menjalankan bisnes dengan berjanji akan memberi saya rm700 sebulan kerana mengeluarkal modal untuknya... Setelah 3 tahun kawan pulangkan semula duit modal tersebut kerana sudah stabil... Selama setahun permulaan kawan memberi saya rm700 sebulan seperti yang dijanjikan tetapi 2 tahun seterusnya kawan tidak beri dan memulangkan duit saya rm20k sebagaimana saya memberinya...

Soalan saya...adakah kawan saya ini berhutang dengan saya kerana semasa dia memulangkan duit rm20k dia berjanji akan membayar duit bulanan sikit2 tapi setelah sekian lama masih mendiamkan diri...

soalan yang ke2... Adakah riba duit bulanan yang saya terima itu...

Sekian, terima kasih","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan, sekiranya wang sebanyak RM20 ribu yang diberikan itu atas kontrak atau akad pinjaman, maka hasil yang diterima sebanyak RM700 sebulan itu dikategorikan sebagai riba dan ia termasuk harta yang tidak patuh syarak yang mesti diserahkan kepada Baitulmal Majlis Agama Islam Negeri. Jika wang sudah tiada atau telah habis digunakan maka segeralah mohonlah keampunan dari Allah SWT atas kesilapan yang dilakukan atas kejahilan.
Menjanjikan pulangan sebanyak RM700 sebulan adalah perjanjian yang tidak sah dari sudut syarak dan pemiutang (orang yang memberikan hutang) tidak layak menerima baki wang bulanan yang dijanjikan kerana ianya wang tidak patuh syariah. Ia tidak dkira sebagai hutang. Tambahan pula orang yang berhutang telah selesai membayar duit pokok yang dipinjam sebanyak RM20 ribu itu.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4642,"  Soalan

Assalamualaikum, saya hendak bertanya mengenai hukum menjadi seorang fund accountant. Saya ada kemusykilan mengenai apakah hukum kita bekerja sebagai seorang fund accountant di syarikat bukan bumiputera yang menguruskan dana orang awam. Fund manager di syarikat ini biasanya akan menguruskan dana pelanggan untuk dilaburkan sama ada ke dalam bon, saham syarikat dan lain-lain. Maka segala keputusan pelaburan sama ada pelaburan itu dilaburkan mengikut landasan patuh syariah atau sebaliknya hanya akan ditentukan oleh fund manager. Apakah hukum saya selaku fund accountant yang hanya menjaga cash flow pelanggan dan urusan lain yang tidak melibatkan dengan keputusan ke mana pelaburan itu dilaburkan? Jikalau saya dapati ada sebahagian pelaburan yang diletakkan di dalam komponen pelaburan yang tidak patuh syariah, adakah saya masih boleh bekerja di syarikat itu?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد
Merujuk kepada soalan yang diajukan; secara umumnya bekerja di mana-mana syarikat adalah diharuskan selagimana diyakini tidak ada perkaitan dengan sebarang larangan yang disebutkan oleh syarak. Ini berdasarkan umum kaedah fiqhiyyah yang menyebutkan ""hukum asal bagi sesuatu itu adalah harus"". Namun, Allah SWT telah berfirman dalam surah al-Maidah ayat 88: 
وَكُلُوا مِمَّا رَزَقَكُمُ اللَّهُ حَلَالًا طَيِّبًا ۚ وَاتَّقُوا اللَّهَ الَّذِي أَنتُم بِهِ مُؤْمِنُونَ
Maksudnya: Dan makanlah dari rezeki yang telah diberikan Allah kepada kamu, iaitu yang halal lagi baik, dan bertaqwalah kepada Allah yang kepada-Nya sahaja kamu beriman.
Di dalam ayat ini, menunjukkan kewajipan mencari dan memakan rezeki yang halal lagi baik. Lafaz makan dalam ayat ini adalah umum merangkumi segala perbuatan yang lain seperti minum, pakai, menaiki dan sebagainya. Hal ini termasuklah bekerja bagi menyara kehidupan seharian, mestilah ditekankan agar punca rezeki dan mata pencarian datangnya daripada sumber yang halal.
Selain itu, bertepatan dengan hadis Nabi SAW yang menyuruh untuk mengelakkan dari mengambil sesuatu yang haram secara pasti dan syubhah kerana setiap daging yang tumbuh daripada perkara yang haram nescaya azab neraka baginya. Oleh itu, benarlah sabda Nabi SAW:
إِنَّ الْحَلَالَ بَيِّنٌ، وَإِنَّ الْحَرَامَ بَيِّنٌ، وَبَيْنَهُمَا مُشْتَبِهَاتٌ لَا يَعْلَمُهُنَّ كَثِيرٌ مِنَ النَّاسِ، فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ، وَمَنْ وَقَعَ فِي الشُّبُهَاتِ وَقَعَ فِي الْحَرَامِ
Maksudnya: Sesungguhnya yang halal itu jelas dan yang haram itu jelas. Di antara keduanya terdapat perkara-perkara yang syubhah (samar-samar) yang tidak diketahui oleh orang banyak. Maka siapa yang takut terhadap syubhah bererti dia telah menyelamatkan agamanya dan kehormatannya. Dan siapa yang terjerumus dalam perkara syubhah, maka akan terjerumus dalam perkara yang diharamkan.  (Riwayat Muslim 107)
Berdasarkan penjelasan di atas, nasihat yang boleh diberikan ialah berusaha sebaik mungkin untuk mencari pekerjaan lain yang lebih diyakini. Hal ini tentunya akan berbeza daripada setiap individu dengan individu yang lain serta kesusahan yang dihadapi dalam mendapat pekerjaan lain yang sesuai. Oleh itu, para pekerja tidak perlu tergesa-gesa berhenti daripada pekerjaan sedia ada sehinggalah mendapat pekerjaan lain yang patuh syariah. 
والله أعلم بالصواب"
https://emusykil.muftiselangor.gov.my/index.php/site/jawapan?id=4651,"  Soalan

Assalamualaikum Tuan/Puan,

Saya ingin bertanya apakah hukum kita guna akaun bank jenis konvensional? Saya baru dapat tahu ada ahli keluarga saya yang menggunakan akaun konvensional, tetapi mungkin dia sendiri tidak tahu bahawa akaun bank dia selama ini merupakan akaun bank konvensional.

Jadi, apa perlu dia lakukan dengan duitnya yang di dalam bank itu? Adakah haram hukumnya menggunakan duit itu? 

Sekiranya kita dengan sengaja memilih untuk menggunakan akaun bank konvensional, dan kemudiannya ingin menukar ke akaun bank islamik, apakah hukum duit yang berada dalam akaun bank itu? 

Mohon penjelasan tuan. Terima kasih. ","Jawapan  

 وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد
Merujuk soalan yang diajukan; menggunakan perkhidmatan dan produk perbankan konvensional adalah haram kerana ia terlibat dengan riba. Ini berdasarkan hadis Rasulullah:
لَعَنَ رَسُولُ اللَّهِ صَلَّى اللَّهُ عَلَيْهِ وَسَلَّمَ آكِلَ الرِّبَا وَمُؤْكِلَهُ وَكَاتِبَهُ وَشَاهِدَيْهِ وَقَالَ هُمْ سَوَاءٌ
Maksudnya: Rasulullah SAW melaknat pemakan riba, yang memberi makan, 2 orang saksi dan jurutulisnya, kedudukan mereka itu semuanya sama. (Riwayat Muslim) 
Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia, kali ke-32 yang bersidang pada 10-11 Jun 1993 di Kedah telah membincangkan Hukum Bermuamalah Dengan Bank-Bank Perdagangan. Muzakarah memutuskan:
1. Bekerja di bank atau institusi kewangan hukumnya harus.
2. Pinjaman bank atau institusi kewangan adalah haram hukumnya kecuali kerana terpaksa bagi memenuhi keperluan asas yang terdesak.
3. Menyimpan wang di bank dengan tidak mengambil faedah hukumnya harus.
4. Wang faedah yang diperolehi dari bank atau institusi kewangan adalah haram digunakan untuk diri sendiri tetapi hendaklah diserahkan kepada Baitulmal.
5. Menerima berbagai-bagai bentuk hadiah dan pemberian dari bank dan institusi kewangan seperti biasiswa adalah harus hukumnya.
6. Menyewakan bangunan kepada bank adalah haram.
7. Memegang saham bank yang mengamalkan riba adalah haram. 
Sehubungan dengan itu, jika puan telah mengetahui maka puan hendaklah segera menukar perkhidmatan bank konvensional kepada bank yang patuh syariah agar duit yang digunakan dijamin bersih dan halal. Justeru, duit yang berbaki dalam bank konvensional itu perlu dipisahkan dahulu sama ada jumlah duit asal simpanan dan juga faedah yang diperoleh dari simpanan tersebut. Maka, duit asal simpanan dibolehkan untuk puan menggunakannya. Manakala duit faedah yang diperolehi daripada duit yang disimpan di dalam bank konvensional adalah termasuk dalam istilah riba yang dikategorikan sebagai wang tidak patuh syariah. 
Berkenaan penggunaan wang yang tidak patuh syariah, berdasarkan kepada keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-87 yang bersidang pada 23-25 Jun 2009 telah membincangkan Hukum Penyaluran Harta tidak patuh Syariah Ke Baitulmal Dan Institusi Islam Lain. Muzakarah telah memutuskan bahawa; Di dalam Islam harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manafaat dan kepentingan diri sendiri serta perlu dibersihkan melalui kaedah-kaedah berikut:
1. Diserahkan kepada Baitulmal untuk maslahah-maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya;
2. Diserahkan kepada golongan fakir miskin; atau
3. Jika harta tersebut merupakan harta rompak, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada Baitulmal.
Justeru itu, wang tersebut bolehlah diserahkan ke baitulmal secara online atau ke kaunter pungutan Lembaga Zakat Selangor yang berhampiran sebagai ejen terimaan wang yang tidak patuh syariah
والله أعلم بالصواب"
https://emusykil.muftiselangor.gov.my/index.php/site/jawapan?id=4658,"  Soalan

Assalammualaikum tuan mufti 

Soalan saya :

1. Apakah hukum menjual barang secara dropship 

2. Apakah hukum apabila  saya ambil gambar produk di shopee dan saya mark up harga produk tersebut dan promosikan produk tersebut ke platform perniagaan yang lain 

Contoh situasi 

Saya akan mengambil gambar yang hendak dijual di platform shopee dan saya akan masukkan gambar tersebut ke platform yang lain dengan menggunakan nama kedai saya apabila barang yang saya promosikan itu terjual saya akan beli barang dari shopee dan terus hantar kepada customer 

Apakah hukum berniaga seperti situasi yang diberikan 

Sekian terima kasih bagi pihak Tuan Mufti,","Jawapan  

وعليكم السلام ورحمة الله وبركاته
Kami mulakan dengan firman Allah SWT  dalam surah al-Baqarah ayat 275:
وَأَحَلَّ ٱللَّهُ ٱلۡبَیۡعَ وَحَرَّمَ ٱلرِّبَوٰا
Maksudnya: Allah telah menghalalkan berjual-beli (berniaga) dan mengharamkan riba.
1. Dropship adalah satu bentuk model perniagaan di mana anda menjadi ejen kepada sesebuah syarikat perniagaan tanpa memegang sebarang stok atau barang jualan. Dropshiper (agen dropship) akan bertindak sebagai orang tengah dengan mempromosi dan melakukan jualan. Bila berlaku jualan, anda akan hantar maklumat pesanan tersebut kepada syarikat dan syarikat akan melakukan proses penghantaran produk terus kepada pelanggan. Pelanggan akan membuat pembayaran kepada dropshiper pada harga jualan, dan dropshiper akan membuat pembayaran kepada syarikat pada harga agen yang lebih rendah daripada harga jualan yang mana perbezaan harga itu merupakan jumlah keuntungan yang diperolehi oleh dropshiper. 
Pada asasnya model atau kaedah perniagaan seperti adalah diharuskan yang mana dropshiper bertindak sebagai wakil syarikat di dalam urusan jual beli dengan mendapat upah. Ia diharuskan selama memenuhi semua syarat serta persetujuan yang dibuat di antara pihak syarikat dan dropshiper, tidak mengandungi gharar (ketidakpastian) atau penipuan. 
2. Mengambil gambar atau iklan orang lain untuk kegunaan sendiri boleh dianggap mengambil atau menggunakan hak orang lain tanpa izin. Sebaiknya meminta izin daripada pemilik iklan tersebut atau membuat iklan sendiri.
Berhubung perniagaan yang dijalankan, ia adalah harus selagi mana urusan jual beli adalah barangan serta perkhidmatan yang halal di sisi syarak. Manakala menaikkan harga jualan juga diharuskan kerana perniagaan adalah bermotifkan keuntungan tetapi biarlah kenaikan (markup) tersebut munasabah serta tidak melibatkan unsur gharar atau penipuan..
والله أعلم بالصواب"
https://emusykil.muftiselangor.gov.my/index.php/site/jawapan?id=4686,"  Soalan

Assalammualaikum tuan Mufti,

Saya ingin bertanyakan beberapa soalan tentang jual dan beli dalam islam 

1. Apakah hukum jika kita menjual produk yang tidak ada dengan kita 

Sebagai contoh saya menjual di ebay, saya tidak mempunyai barang yang nak dijual. Jadi saya buat seperti ini saya ambil atau download gambar produk di shopee dan saya iklankan gambar produk tersebut dalam ebay. Apabila saya dapat order di ebay saya akan beli barang tersebut di shopee menggunakan duit saya sendiri. Dan saya terus hantar barang tersebut kepada syarikat penghantaran barang tanpa hantar ke rumah saya terlebih dahulu supaya barang tersebut terus dihantar ke luar negara. Duit pelanggan, ebay akan hold terlebih dahulu sampai pelanggan dapat barang yang dijual. Jadi apakah hukum saya berniaga seperti ini mohon penjelasan.

2. Jelaskan cara atau hukum yang sah dan sesuai untuk saya berniaga dengan cara ini.

Terima kasih Tuan Mufti ","Jawapan  

وعليكم السلام ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, secara umumnya kaedah jual beli yang dinyatakan dikenali sebagai jual beli pre-order. Ia merupakan kaedah jual beli yang popular pada masa kini. Jual beli ini juga merupakan antara kaedah jual beli yang diharuskan dalam Islam, di dalam fiqah ia termasuk dalam jual beli salam (tempahan atau bayar dahulu barang dapat kemudian) dan jual beli ini juga melibatkan kontrak ijarah (upah) yang disepakati fuqaha tentang keharusannya.

Antara perkara yang menjadi asas pertimbangan tentang keharusan jual beli secara pre-order ini adalah dengan wujudnya polisi pemulangan semula (return/refund) yang disediakan oleh platform jual beli atas talian juga memberi keselamatan dan jaminan kepada pelanggan sekiranya spesifikasi barang yang diterima tidak sama dengan yang ditempah maka ia merupakan sesuatu yang selari dengan prinsip khiyar (pilihan untuk terima atau menolak barang yang ditempah atau dibeli) dalam Islam.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=4687,"  Soalan

Assalammualaikum tuan Mufti,

Saya ingin bertanyakan beberapa soalan tentang jual dan beli dalam islam 

1. Apakah hukum jika kita menjual produk yang tidak ada dengan kita 

Sebagai contoh saya menjual di ebay, saya tidak mempunyai barang yang nak dijual. Jadi saya buat seperti ini saya ambil atau download gambar produk di shopee dan saya iklankan gambar produk tersebut dalam ebay. Apabila saya dapat order di ebay saya akan beli barang tersebut di shopee menggunakan duit saya sendiri. Dan saya terus hantar barang tersebut kepada syarikat penghantaran barang tanpa hantar ke rumah saya terlebih dahulu supaya barang tersebut terus dihantar ke luar negara. Duit pelanggan, ebay akan hold terlebih dahulu sampai pelanggan dapat barang yang dijual. Jadi apakah hukum saya berniaga seperti ini mohon penjelasan.

2. Jelaskan cara atau hukum yang sah dan sesuai untuk saya berniaga dengan cara ini.

Terima kasih Tuan Mufti ","Jawapan  

وعليكم السلام ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, secara umumnya kaedah jual beli yang dinyatakan dikenali sebagai jual beli pre-order. Ia merupakan kaedah jual beli yang popular pada masa kini. Jual beli ini juga merupakan antara kaedah jual beli yang diharuskan dalam Islam, di dalam fiqah ia termasuk dalam jual beli salam (tempahan atau bayar dahulu barang dapat kemudian) dan jual beli ini juga melibatkan kontrak ijarah (upah) yang disepakati fuqaha tentang keharusannya.

Antara perkara yang menjadi asas pertimbangan tentang keharusan jual beli secara pre-order ini adalah dengan wujudnya polisi pemulangan semula (return/refund) yang disediakan oleh platform jual beli atas talian juga memberi keselamatan dan jaminan kepada pelanggan sekiranya spesifikasi barang yang diterima tidak sama dengan yang ditempah maka ia merupakan sesuatu yang selari dengan prinsip khiyar (pilihan untuk terima atau menolak barang yang ditempah atau dibeli) dalam Islam.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=4726,"  Soalan

Assalamualaikum,

Apa hukum buat affiliate jual produk melalui kongsi link untuk pelanggan tekan link untuk membeli dan apakah boleh terima sale wallet dan profit wallet bagi apps Products 2u.

Apps ini juga menawarkan untuk bayar bill,beli produk dan topup telco dengan syarat perlu topup duit ke dalam e wallet paling minima RM10 dengan caj servis Rm1 bagi jumlah topup kurang dari RM150.Adakah ini riba?

 ","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

berdasarkan pertanyaan puan, affiliate marketing merupakan satu sistem pemasaran menggunakan komisen. Sebagai contoh, seorang affiliate marketer akan mendapat komisen daripada setiap jualannya. Sistem ini tidak hanya terletak pada jualan produk kerana affiliate marketing mempunyai banyak jenis dan konsepnya. Dalam bahasa mudahnya, seseorang yang menyertai program affiliate marketing hanya perlu mempromosikan produk ataupun laman web menerusi pautan alamat url affiliate ID tersendiri yang diberikan oleh pemilik produk.

Jika terdapat pembeli yang klik alamat url tersebut dan kemudian membuat pembelian di laman web itu, pemiliknya akan memberi komisen kepada peserta tersebut. Ada komisen diberikan atas sebab mempromosikan laman web tersebut dan ada juga komisen diberikan disebabkan oleh pembelian yang dilakukan oleh pembeli melalui alamat url affiliate peserta tersebut. Jika  berdasarkan kepada bentuk di atas, pada asasnya ia adalah halal kerana menggunakan kontrak ju‘alah.

Sekalipun begitu, keharusan program affiliate ini juga terikat atau bergantung kepada kandungan dan produk laman web yang disertai sama ada halal atau haram. Dalam erti kata lain, hukum program affiliate ini boleh berubah menjadi haram sekiranya ia mengandungi perkara yang diharamkan oleh syarak seperti mengandungi kandungan lucah atau pornografi, ada unsur perjudian, adanya penipuan, dan lain-lain, atau produk yang dipromosikan adalah produk yang diharamkan oleh syarak seperti penjualan babi, arak dan seumpamanya.

Hal ini kerana ia boleh dianggap tolong-menolong dalam perkara kemungkaran sama ada secara langsung ataupun tidak langsung. Firman Allah SWT dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ وَاتَّقُوا اللَّهَ إِنَّ اللَّهَ شَدِيدُ الْعِقَابِ

Maksudnya: “Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksa-Nya (bagi sesiapa yang melanggar perintah-Nya).”

Berkaitan dengan caj RM1 daripada sistem e-wallet ia adalah bukan riba kerana ia adalah bagi menampung kos operasi sebagaimana yang terkandung dalam terma dan syarat.

والله أعلم بالصواب"
https://emusykil.muftiselangor.gov.my/index.php/site/jawapan?id=4729,"  Soalan

Assalamualaikum tuan,

Adakah peraduan yang dianjurkan oleh Maybank iaitu 'win cash prizes up to RM50000' dengan sms debitraya ke maybank  patuhi syariah.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
Merujuk kepada soalan yang diajukan,
Daripada siasatan yang dijalankan, program ini adalah anjuran Kumpulan Maybank (bukan Maybank Islamic) yang tidak melalui proses kelulusan Jawatankuasa Penasihat Syariah bank berkenaan. Oleh itu, berhati-hati di dalam memilih program atau pertandingan yang hendak disertai bagi mengelakkan diri daripada terjerumus di dalam perkara haram atau syubhah. Allah SWT mengingatkan kita untuk membantu di dalam perkara kebaikan dan bukan di dalam perkara dosa dan kemaksiatan. Firman Allah SWT dalam surah al-Maidah ayat 2:
وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ
Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksa-Nya (bagi sesiapa yang melanggar perintah-Nya).

والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4814,"  Soalan

asslm saya ingin menanya kan

saya beli coin dalam game(effootball) dan saya spin untuk dapat kan player yang saya nak .... lama kemudian saya tidak mendapatkan player yang saya nak lalu saya menjual semua player yang dapat itu dan saya meminta refund duit dari apple service ... apa hukum duit itu jikalau haram... apa perlu saya buat dengan duit itu ... adakah derma pada masjid atau sbgainya mohon pencerahan mufti tq","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, secara umum, membeli coin untuk digunakan di dalam game atas talian adalah dibenarkan. Membeli karakter atau player mengguna coin tersebut secara spin adalah diharuskan sekiranya kesemua player tersebut mempunyai nilai yang sama dan pasti dapat. Ia tidak dianggap sebagai perjudian. Sekiranya player itu dijual semula kepada pihak game tersebut, maka coin atau duit yang diperolehi adalah miliknya yang sah dan boleh dimanfaatkan.

والله أعلم بالصواب
Sekian, terima kasih.

 "
https://emusykil.muftiselangor.gov.my/index.php/site/jawapan?id=4835,"  Soalan

Assalamualaikum saya nak tanya , apa hukum kerja di kedai pinjaman wang berlesen yang tak patuh padaninterest yang ditetapkan oleh pihak kemeterian ?

Contoh :

KPKT menetapkan interest 1.5% sebulan tetapi kedai mengubah interest tersebut kepada 13.5% sebulan 

 

Jadi , apakah hukum saya bekerja di situ ? Adakah ini dikira riba ?

 ","Jawapan  

وعليكم السلام ورحمة الله وبركاته
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد
Firman Allah SWT dalam Surah al-Baqarah ayat 172:
يَـٰٓأَيُّهَا ٱلَّذِينَ ءَامَنُواْ ڪُلُواْ مِن طَيِّبَـٰتِ مَا رَزَقنَـٰكُم وَٱشكُرُواْ لِلَّهِ إِن ڪُنتُم إِيَّاهُ تَعبُدُونَ
Maksudnya: Wahai orang-orang yang beriman! Makanlah dari benda-benda yang baik (yang halal) yang telah Kami berikan kepada kamu, dan bersyukurlah kepada Allah, jika betul kamu hanya beribadat kepada-Nya.
Firman Allah SWT dalam Surah al-Baqarah ayat 275:
وَأَحَلَّ اللَّهُ البَيعَ وَحَرَّمَ ٱلرِّبَوٰاْ‌ۚ
Maksudnya: Padahal Allah telah menghalalkan berjual-beli (berniaga) dan mengharamkan riba.
Di dalam ayat yang lain, Allah SWT berfirman di dalam surah al-Baqarah ayat 278-279:
 فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَرَسُولِهِ
Maksudnya: Oleh itu, kalau kamu tidak juga melakukan (perintah mengenai larangan riba itu), maka ketahuilah kamu: akan adanya peperangan dari Allah dan Rasul-Nya, (akibatnya kamu tidak menemui selamat). 
Terdapat hadis daripada Jabir RA berkata:
«لَعَنَ رَسُولُ اللهِ صَلَّى اللهُ عَلَيْهِ وَسَلَّمَ آكِلَ الرِّبَا، وَمُؤْكِلَهُ، وَكَاتِبَهُ، وَشَاهِدَيْهِ»، وَقَالَ: «هُمْ سَوَاءٌ»
Maksudnya: Rasulullah SAW melaknat penerima riba dan pembayar riba, orang yang mencatatnya dan kedua-dua saksinya dan Baginda berkata mereka itu semuanya sama. (Riwayat Muslim).
Berkaitan dengan persoalan puan, bekerja di syarikat pinjaman wang berlesen adalah harus selagi mana perniagaannya mestilah berlandaskan syariat Islam. Namun sekiranya konvensional, maka ia adalah diharamkan kerana asas pinjaman konvensional adalah riba. Adapun kenaikan 13.5% tanpa kebenaran pemerintah adalah tidak dibenarkan sama sekali. Dan bekerja untuknya dikira bersubahat melakukan kemungkaran (penipuan) dan pastinya menjurus kepada pengamalan perniagaan riba dan penipuan.
Sebagaimana firman Allah SWT dalam surat al-Maidah ayat 2:
وَتَعَاوَنُوا۟ عَلَى ٱلْبِرِّ وَٱلتَّقْوَىٰ  وَلَا تَعَاوَنُوا۟ عَلَى ٱلْإِثْمِ وَٱلْعُدْوَٰنِ
Maksudnya: “Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. dan bertaqwalah kepada Allah”.
والله أعلم بالصواب
Sekian, terima kasih.
 "
https://emusykil.muftiselangor.gov.my/index.php/site/jawapan?id=4841,"  Soalan

Ustaz saya nak tanya, sebelum ni saya gunakan duit haram hasil main FOREX untuk tujuan perniagaan kedai makan. Sekarang saya dah bertaubat jadi saya nak tahu hukum perniagaan saya adakah ia sah ? saya faham berniaga makanan itu harus hukumnya tetapi saya gunakan dari sumber yang salah, mohon pencerahan dari pihak tuan ustaz...","Jawapan  

السلام عليكم ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, menyesal atas dosa dan kesilapan merupakan antara tanda limpahan rahmat dan kasih sayang Allah SWT ke atas hamba-hamba. Semoga Allah SWT merahmati dan mengampuni dosa-dosa kita semua.
FOREX adalah haram, maka apa yang terhasil daripadanya juga adalah haram melainkan duit modal. Namun sekiranya wang modal permulaan juga adalah dari sumber yang haram ia akan kekal haram. Oleh itu, sesuatu yang haram tidak boleh dimiliki dan dimanfaatkan, ia termasuk di dalam kategori harta yang tidak patuh syariah dan mesti dilupuskan dengan kaedah yang ditetapkan oleh syarak, antara cara pelupusan harta tidak patuh syariah adalah dengan menyerahkan semua harta tersebut kepada Baitulmal Majlis Agama Islam Negeri-Negeri, sekiranya di Selangor harta tidak patuh syariah perlu diserahkan kepada Baitulmal Majlis Agama Islam Selangor (MAIS).
Sekiranya wang tersebut telah dijadikan modal perniagaan lain yang halal, maka hasil dari perniagaan tersebut boleh dimanfaatkan untuk keperluan hidup kerana ia adalah perniagaan yang halal. Sekiranya mampu untuk memulakan perniagaan lain dengan sumber yang halal itu adalah yang terbaik. Namun sekiranya tidak mampu bayarlah kepada baitulmal jumlah wang modal menggunakan hasil yang tidak patuh syariah sebagai ikhtiar proses penyucian. Sekiranya tidak mampu juga maka cukuplah mengambil hasil yang secukupnya untuk belanja kehidupan sekeluarga dan mohonlah keampunan daripada Allah SWT atas kesilapan yang dilakukan serta carilah jalan untuk memulangkan semua wang yang tidak patuh syariah itu kepada Baitulmal.

والله أعلم بالصواب
Sekian, terima kasih"
https://emusykil.muftiselangor.gov.my/index.php/site/jawapan?id=4852,"  Soalan

SAYA NAK SAMBUNG SOALAN TENTANG BAB SEBELUM NI IAITU TENTANG AKAUN GAME , ALHAMDULILLAH JAWAPAN SEBELUM TU MEMBANTU DAN ADA YG YG SY NK TNYA LAGI

 

1. APAKAH HUKUM MENJADI MIDMAN (ORANG TENGAH ) AKAUN GAME

 

tugas midman akaun game ni hanya pegangkan duit pembeli dahulu sebelum menerima akaun , selepas penjual bagi akaun ke pembeli barulah midman serahkan duit kepada penjual . fungsi utama midman akaun game ialah untuk mengelakkan dari pembeli tidak terkena scam . jadi mcm kita tahu jual beli acc game unsur judi mmg haram. jadi mcm mana pula kalau midman ni sdg menguruskan urusan penjual dan pembeli yg dimana akaun tu ada unsur judi . dan bagaimana pula jika midman menguruskan akaun yang tidak ada unsur judi , adakah dibolehkan ?

 

2. APAKAH HUKUM JOKI AKAUN GAME

 

Joki game ni mcm kita tahu iaitu org upah kita untuk naikkan rank game diorg. tiap 1 star / point ada la upah nya . jadi kalau sy joki akaun yg ada unsur judi tapi sy cuma bermain untuk naikkan rank saja sy tk buat apa ii yg haram , cuma bermain pada akaun yg ada unsur judi saja mcm akun tersebut pernah Di spin ke gitula . jadi apakah hukum sy menjoki akaun tersebut. sy ada tanya ustaz lain katanya Boleh kerna sy tak de kena mengena dgn benda yg haram , sy cuma naikkan rank tu je . jadi nak dgr pendapat mufti

 

3. APAKAH HUKUM SEWA AKAUN GAME

 

setelah dapat tahu jual beli akaun game , sy masih mempunyai baki akaun game yg banyak dan sy tk tahu apa perlu dibuat . Jadi saya fikir untuk disewakan , tapi akaun tersebut ada unsur judi kan tapi sy buat sewa , sewa dia contoh 1 jam rm10 atau 1 hari rm40 ke mcmtula . jadi apakah boleh saya menyewa akaun game dari baki akaun saya sebelumni tapi ada unsur judi accnya . adakah dibolehkan dengan bersyarat atau mmg tak boleh

 

nanti lepas dh bagi jawapan minta mufti bagitau juga adakah hasil tu ok ke tak ok seperti hasil joki dan sewa tu , tpi kalau haram ofkos hasilnya haram yedok . cuma kdg ragu ii juga , 

 

Saya perlukan jawpan ni cepat sikit ya kalau boleh sbb mmg sy cri jawapan tk jumpa , tanya ustaz pun di seen . tnya 5-6 ustaz dalam bidang muamalat ada yg seen ada yang tak faham soalan yg diberikan

sebabnya mungkin Bab akaun game ni benda yg masih baru lagi , terima kasih yaa ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan, secara asasnya menjadi midman (orang tengah), joki akaun atau menyewakan akaun game secara umumnya adalah bergantung kepada pengisian yang ada di dalam game atau permainan tersebut. Sekiranya permainan tersebut mengandungi unsur-unsur yang diharamkan seperti perjudian, elemen mensyirikkan Allah SWT atau apa-apa unsur lain yang diharamkan oleh syarak, maka ia menjadikan perbuatan tersebut (menjadi midman, joki atau menyewakan akaun) menjadi haram. Namun jika tiada unsur-unsur yang diharamkan maka hukumnya adalah harus. Perlu diingatkan bahawa sebab yang menjadikan sesuatu perkara itu haram ada dua iaitu:

1. Haram Lizatihi - haram kerana zat sesuatu itu sudah ditetapkan oleh syarak sebagai haram seperti anjing, babi, judi, arak dan lain-lain lagi

2. Haram Lighairihi - sesuatu yang pada asalnya halal tetapi menjadi haram kerana disebabkan sesuatu perkara lain yang berkait dengannya seperti memakan ayam yang dicuri, bermain permainan yang pada asalnya harus tetapi bermain sehingga lalai dari mendirikan solat dan lain-lain lagi.

Secara umumnya selagi sesuatu permainan itu tiada unsur yang diharamkan maka harus menjadi midman, joki serta mengambil hasil sewa dari perkara tersebut. Tetapi jika wujud unsur yang diharamkan, maka hasil yang diperolehi juga adalah haram.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=4855,"  Soalan

Assalamualaikum,

Saya ingin bertanya tentang hukum membina laman web untuk orang yang melakukan forex trading atau syarikat yang melakukan forex (untuk mempromosi trading syarikat mereka atau broker) atas dasar kerja saya sebagai Web Developer di sebuah syarikat di Malaysia (Digital Agency) yang mengambil projek untuk membina laman web untuk sesebuah syarikat atau individu.","Jawapan  

وعليكم السلام ورحمة الله وبركاته
Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-98 yang bersidang pada 13-15 Februari 2012 menyatakan:
“Muzakarah bersetuju memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik yang ada pada masa ini adalah haram kerana ia bercanggah dengan kehendak syarak dan juga tidak sah dari sisi undang-undang negara”
Berkerja di syarikat membina laman web adalah harus dan boleh dimanfaatkan bagi kebaikan. Namun sekiranya dipergunakan kelompok yang melakukan kemungkaran, maka kita tergolong dalam kelompok yang bertolong-tolong dalam perkara kemungkaran dan dalam Islam ia adalah ditegah sama sekali.
Sebagaimana Allah SWT berfirman dalam surah al-Maidah ayat 2:
وَتَعَاوَنُوا۟ عَلَى ٱلْبِرِّ وَٱلتَّقْوَىٰ  وَلَا تَعَاوَنُوا۟ عَلَى ٱلْإِثْمِ وَٱلْعُدْوَٰنِ
Maksudnya: “Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. dan bertaqwalah kepada Allah”.
Perkara yang melegakan adalah umat Islam dapat menjauhkan diri dari bekerjasama apatah lagi berkecimpung secara langsung dalam bidang yang dilarang Islam.
والله أعلم بالصواب
Sekian, terima kasih"
https://emusykil.muftiselangor.gov.my/index.php/site/jawapan?id=4866,"  Soalan

Assalamualaikum, saya ingin bertanya mengenai soal riba. Saya beli motor secara berhutang di kedai cina. Harga keseluruhan motor serta campur dengan insurans dan sebagainya adalah sebanyak Rm10,500. Manakala ada bunga di kenakan sebanyak Rm600 untuk setahun, maka jumlah keseluruhannya adalah Rm11,100. Adakah itu dikira riba dan apakah saya berdosa? Mohon jelas, terima kasih.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, membeli motorsikal dengan harga bertangguh dengan akad jual beli motorsikal adalah diharuskan dalam Islam. Situasinya adalah kedai menjual motorsikal dengan harga yang tinggi berbanding pembelian secara tunai dan dibahagikan untuk beberapa tahun dan pembeli bersetuju dengan harga tersebut maka jual beli ini adalah sah dan diharuskan di dalam syarak. Ia adalah akad jual beli motorsikal yang harus.
Tetapi sekiranya ketika membuat pembelian motorsikal ada keterlibatan pihak penyedia pinjaman konvensional atau pinjaman tidak patuh syariah untuk pembelian motorsikal, maka disitulah berlaku riba iaitu membeli motorsikal dengan menggunakan pinjaman kewangan dengan peratus-peratus tertentu maka ianya adalah haram.
Sekiranya telah melakukan pinjaman riba sebaiknya segera selesaikan atau batalkan pembelian kerana pengharaman riba adalah sesuatu yang berat dan Allah SWT melarang umat Islam terlibat dengan riba sebagaimana firman Allah SWT dalam surah al-Baqarah ayat 275:
وَأَحَلَّ اللَّـهُ الْبَيْعَ وَحَرَّمَ الرِّبَا
Maksudnya: Allah telah menghalalkan berjual-beli (berniaga) dan mengharamkan riba
Sebaiknya dapatkan maklumat yang lengkap dan pilihlah pembiayaan yang disahkan patuh syarak walaupun kelihatan sama tetapi kedua-dua pembiayaan Islam dan konvensional mempunyai akad yang berbeza.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4887,"  Soalan

Assalamualaikum..ini soalan kedua saya dan masih lagi dalam soal riba. Saya dan keluarga teringin nak beli kereta berharga Rm6k ke atas. Kami cuba mohon pembiayaan secara islamik tapi kami gagal kerana tak cukup syarat. Manakala pihak penjual kereta menawar kami untuk berhutang terus ke kedai seperti yang dipanggil sebagai loan kedai. Kami sudah bersejutu nak buat loan kedai kerana kami memang teringin nak pakai kereta besar walaupun kami kurang berkemampuan dan kami sanggup dengan kadar bunga yang dikenakan. Adakah kami berdosa kerana terlibat dengan pembayaran ansuran secara riba?.

Soalan seterusnya, keluarga saya tidak tahu sangat pasal riba ni dan mereka tak tahu yang membeli kereta secara loan kedai ni adalah haram kerana ada riba. Mohon jelaskan ustaz..terima kasih","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, membeli kereta dengan harga bertangguh dengan akad jual beli kereta adalah diharuskan dalam Islam. Situasinya adalah kedai menjual kereta dengan harga yang tinggi berbanding pembelian secara tunai dan dibahagikan untuk beberapa tahun dan pembeli bersetuju dengan harga tersebut maka jual beli ini adalah sah dan diharuskan di dalam syarak. Ia adalah akad jual beli kereta yang harus.
Tetapi sekiranya ketika membuat pembelian kereta ada keterlibatan pihak penyedia pinjaman konvensional atau pinjaman tidak patuh syariah untuk pembelian kereta tersebut, maka disitulah berlaku riba iaitu membeli kereta dengan menggunakan pinjaman kewangan dengan peratus-peratus tertentu maka ianya adalah riba yang diharamkan.
Sekiranya telah melakukan pinjaman riba sebaiknya berusahalah sungguh-sungguh untuk segera selesaikan pinjaman tersebut atau batalkan pembelian kerana pengharaman riba adalah sesuatu yang telah jelas dan Allah SWT melarang umat Islam terlibat dengan riba sebagaimana firman Allah SWT dalam surah al-Baqarah ayat 275:
وَأَحَلَّ اللَّـهُ الْبَيْعَ وَحَرَّمَ الرِّبَا
Maksudnya: Allah telah menghalalkan berjual-beli (berniaga) dan mengharamkan riba
Sebaiknya dapatkan maklumat yang lengkap dan pilihlah pembiayaan yang disahkan patuh syarak walaupun kelihatan sama tetapi kedua-dua pembiayaan Islam dan konvensional mempunyai akad yang berbeza.
Sekiranya tidak mampu bertaubat dan mohonlah keampunan daripada Allah SWT atas kesilapan yang dilakukan.

والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4893,"  Soalan

Assalamualaikum mufti

 

1. Adakah dibolehkan untuk menjana pendapatan dengan bermain game dan ""upload"" di youtube.

 

2. Adakah dibenarkan mengunakan duit yang diperolehi daripada YouTube seperti iklan adsense.

 

3. Adakah dibenarkan mengunakan duit yang diperolehi daripada ""feature "" baru youtube dan social media lain seperti ""gift"" atau ""super thanks"" adakah ia juga dibenarkan untuk digunakan?

 

4. Adakah aurat pemain bola dalam permainan video sama seperti aurat orang sebenar? Jika video tersebut ternampak lutut player bola dalam permainan game adakah saya turut berdosa berkongsi aurat ?

 

5. Jika permainan game tersebut melibatkan atau memperlihatkan bendera negara orang bukan islam yang tertera /mengandungi logo salib @ agama lain..apakah hukumnya ? Sebagai contoh saya merekod permainan game negara sepanyol vs england yang kedua negara tersebut tertera logo salib adakah dibenarkan untuk saya kongsi permainan tersebut?

6. Apakah perlu saya buat  jika soalan-soalan diatas tidak dibenarkan

 

Terima kasih mufti

 ","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد
Perlu difahami terlebih dahulu, dalam urusan berkaitan muamalat seperti jual beli, sewaan dan kontrak sesuatu perkara adalah sah dan halal jika tiada unsur riba', gharar (kesamaran) dan maisir (perjudian). Suatu urusan muamalat juga sah dan halal jika kontrak yang melibatkan antara dua pihak disepakati dan diterima atau reda dengan perjanjian tersebut. Suatu urusan muamalat juga menjadi halal jika ia bersumberkan cara yang halal.
Bagi menjawab soalan yang diajukan:
1) Dibenarkan menjana pendapatan melalui permainan video game lalu memuat naik di Youtube dengan syarat game tersebut mempunyai faedah yang baik serta tiada unsur-unsur syirik atau maksiat. Berikut beberapa garis panduan hiburan dan permainan video game menurut syarak:
- Makruh: Sekiranya hiburan itu tidak memberi sebarang kesan baik ataupun buruk kepada manusia kerana menghabiskan masa melakukan perbuatan yang tidak berfaedah.
- Haram: Sekiranya membawa keburukan kepada inidividu dan masyarakat seperti perbuatan yang bercampur dengan perkara yang buruk atau diharamkan syarak seperti perjudian, gambar yang membuka aurat, menggalakkan kepada keganasan, membunuh diri dan sebagainya.
- Dibenarkan dan digalakkan: Sekiranya hiburan itu memberi kesan yang baik kepada individu dan masyarakat. Seperti pertandingan memanah dan permainan yang berfaedah untuk peperangan.
2) Dibenarkan menjana pendapatan daripada iklan Youtube dan selainnya dengan syarat iklan itu tidak mengajak kepada maksiat atau benda haram seperti iklan arak, gambar lucah atau tidak senonoh dan sebagainya.
3) Mengambil pemberian atau apa-apa bentuk hadiah seperti gift dan features yang berkaitan dengan pemberian hadiah adalah dibenarkan jika bertujuan mengeratkan silaturrahim dan bukan pula bertujuan melakukan kezaliman mahupun maksiat.
4) Tiada isu aurat sesuatu karakter dalam permainan video game mahupun cerita kartun. Namun, ia menjadi haram sekiranya karekter tersebut dilukis dengan keadaan lucah atau berpakaian yang menggairahkan. Sebaiknya carilah karekter yang berpakaian memenuhi syarat menutup aurat. 
5) Tiada masalah untuk menyiarkan rakaman permainan bola yang ada logo negara lain berbentuk salib dan sebagainya selagi tidak membenarkan kepercayaan mereka. Yang dilarang adalah memakai barangan atau pakaian yang ada lambang agama lain secara jelas.
والله أعلم بالصواب
Sekian, terima kasih.

 

 "
https://emusykil.muftiselangor.gov.my/index.php/site/jawapan?id=4909,"  Soalan

Assalamualaikum Ustaz

 

Saya ada kemuskilan

 

30 tahun yang lepas, arwah ayah telah belikan sebiji motorsikal untuk kegunaan perniagaan kecil-kecilan saya dengan harga RM900.

dia ada berkata "" bayarlah kepada dia ansur-ansur"". 

Dan Saya membayar RM100 sahaja pada bulan pertama Selepas itu saya tidak bayar lagi sehingga dia meninggal 8 tahun lepas.

Arwah pula, semasa hidupnya . tidak pernah pula meminta saya untuk membayar baki RM800 tersebut.

Saya pula telah lupa dan baharu sekarang saya teringat bahawa saya masih tidak membayar RM800. (kini, motosikal tersebut telah rosak dan tidak boleh guna lagi)

 

Persoalannya:

1) adakah saya dikira berhutang dengan arwah ayah berdasarkan ayat "" bayarlah angsur angsur""?

kalau hutang, apa perlu saya buat kerana dia telah meninggal dunia?

2) Adakah tidak dikira hutang?

Sekian terima kasih

 

 

 

 

 

 ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
Merujuk kepada soalan yang diajukan, dari sudut akad lisan yang dipersetujui pada waktu motosikal diterima secara adatnya lafaz ""bayarlah kepada dia ansur-ansur"" merupakan akad pinjaman. Akad pinjaman ini kekal sebagai pinjaman sehinggalah ada bukti lain sama ada secara lafaz atau bertulis yang menunjukkan arwah telah menghalalkan pinjaman tersebut. Oleh itu, memandangkan arwah telah meninggal dunia maka pinjaman ini telah menjadi milik ahli waris yang hidup ketika arwah meninggal dunia termasuk tuan. Ceritakanlah kepada ahli waris yang lain situasi yang berlaku dan dapatkanlah pandangan sama ada ia perlu dibayar atau dihalalkan kerana ia merupakan hak si mati yang perlu diselesaikan.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4913,"  Soalan

Kerajaan memberikan peruntukan kewangan kepada jabatan tetapi peruntukan tersebut hanya boleh digunakan melalui syarikat yang mempunyai sistem E-Perolehan (EP). Tidak banyak syarikat yang mempunyai EP dan setiap EP berbeza-beza, contohnya ada yang hanya menjual makanan/barangan/servis sahaja. 

Jadi sekiranya seseorang itu mahu memudahkan urusan (kerana syarikat EP yang menjual barangan tertentu tiada), dia mahu menggunakan EP sebuah syarikat untuk mendapatkan tunai dan membeli sendiri barangan yang lain. 

Contohnya peruntukan sebanyak RM1000, dia menggunakan EP satu syarikat untuk mendapatkan tunai tersebut, dan syarikat tersebut mengenakan caj dengan alasan, syarikat turut perlu membayar caj/cukai kepada kerajaan. 

Adakah ada unsur riba dalam transaksi ini? Sekiranya ada, apakah jalan penyelesaian untuk menghalalkan transaksi tersebut. Terima kasih.","Jawapan  

السلام عليكم ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
Merujuk kepada soalan yang diajukan, tindakan menggunakan EP sebuah syarikat lain untuk mendapatkan tunai dan membeli sendiri barangan yang diperlukan merupakan satu perbuatan yang menyalahi peraturan kewangan di dalam membuat perolehan dan boleh dikenakan tindakkan tatatertib. Oleh itu, perbuatan seperti ini hendaklah dihentikan. 

والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=4923,"  Soalan

Assalamualaikum. Saya ingin bertanyakan satu soalan. Duit sumbangan daripada VIP disumbangkan kepada jabatan tetapi jabatan tiada akaun bank jabatan. Jadi duit tersebut disalurkan melalui akaun bank kelab. Tetapi kelab mengenakan caj 10% terhadap sumbangan tersebut untuk dikeluarkan kerana memang ada pekeliling yang menetapkan sedemikian, juga caj tersebut adalah sebagai bayaran pemprosesan/dokumentasi/audit dan sebagainya (jadi duit itu untuk kelab, tidak digunakan untuk kepentingan peribadi ahli kelab). Jadi soalan saya, adakah caj 10% itu riba? Sekiranya riba, adakah cara untuk menjadikan proses tersebut patuh shariah? Terima kasih. ","Jawapan  

وعليكم السلام ورحمة الله وبركاته
Merujuk kepada persoalan tuan, hukum mengambil caj perkhidmatan adalah harus selama mana dengan kadar yang bersesuaian dan tidak berlebih-lebihan. Caj perkhidmatan tersebut adalah dikira sebagai upah atau ujrah. Sekiranya telah dimaklumi sebagaimana ketetapan pekeliling, maka ia adalah harus dan bukan riba. Akademi Fiqh Islam (Mujamma’ Fiqh Islami) pada perbincangan kali ke-3 yang telah diadakan di Oman pada tahun 1986 iaitu :
Harus mengambil upah / caj perkhidmatan ke atas perkhidmatan yang diberikan.
Caj perkhidmatan yang dikenakan adalah mengikut kadar perbelanjaan pengurusan yang diusahakan.
Tambahan nilai ke atas perkhidmatan yang sebenar adalah diharamkan dan dikira sebagai riba.
Allah SWT dalam Surah Ali Imran pada ayat ke-130 
يَـٰٓأَيُّهَا الَّذينَ ءآمَنوا لا تَأكُلُوا ٱلرِّبَوٰٓاْ أَضعٰفًا مُّضٰعَفَةً ۖ وَاتَّقُوا اللَّهَ لَعَلَّكُم تُفلِحونَ
Maksudnya: Wahai orang yang beriman! Janganlah kamu mengambil riba dengan tambahan berganda-ganda (riba jahiliyyah). Bertaqwalah kepada Allah semoga kamu beroleh kejayaan.
والله أعلم بالصواب"
https://emusykil.muftiselangor.gov.my/index.php/site/jawapan?id=4942,"  Soalan

Assalamualaikum, saya ingin bertanya jika sahkah jika kita membeli duit asing melalui aplikasi WISE ketika nilai duit asing itu lebih rendah dari duit Malaysia? Setiap kali pembelian ada fi tetapi sedikit sahaja sebagai contoh (100 USD > Fee: RM2.66) . Saya berniat untuk pergi ke negara tersebut dan menggunakan duit dari aplikasi itu. Apakah hukumnya jika saya membelanjakan duit tersebut, atau jika saya convert kembali duit tersebut dari USD kepada RM dan membelanjakannya di Malaysia?","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan, secara umumnya penggunaan aplikasi WISE adalah sama seperti aplikasi e-wallet lain, ia adalah harus selagimana tiada unsur gharar (tidak jelas) dan riba yang diharamkan. Jika kadar tukaran yang berlaku adalah jelas, dan semua pengguna aplikasi ini mengetahui jika berlaku kenaikan kadar tukaran atau pengurangannya, maka tiada lagi isu gharar yang berlaku. Caj yang dikenakan juga tidaklah menjadi kesalahan. Oleh itu, harus membelanjakan duit yang ditukar melalui aplikasi WISE.


والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=4974,"  Soalan

Assalamualaikum, 

Nama saya Firdaus dari Bandar Tasik Puteri, Rawang. Saya nak bertanya tentang hutang kepada orang yang telah meninggal dunia. 

Akibat kesempatan hidup, saya berhutang sebanyak RM6,000 dari Ibu saudara saya dan dia meninggal dunia sebelum saya sempat melangsaikan hutang saya. Alhamdulillah Allah kurniakan rezeki kewangan baru-baru ini dan saya ingin melangsaikan hutang tersebut.

Allahyarhamah ibu saudara saya tidak mempunyai anak dan suami. Dia ada:

1. seorang kakak (telah meninggal dunia, mempunyai 3 anak lelaki dewasa dan 2 anak perempuan dewasa)

2. Seorang adik lelaki (telah meninggal dunia, mempunyai  seorang Balu, 2 anak lelaki dewasa dan 1 anak perempuan dewasa)

3. Seorang adik lelaki 78 tahun yang masih hidup

4. Tiga orang adik perempuan dewasa yang masih hidup (semua berumur lebih 60 tahun).

Minta pandangan tuan mufti bagaimana cara untuk saya menyelesaikan hutang saya tersebut serta bahagian2nya (lelaki dan perempuan atas hutang saya tersebut). 

*** ibu saya, Bapa saudara saya dan seorang ibu saudara saya telah bersetuju untuk saya mewakafkan bahagian mereka masing2 kepada baitulmal atau masjid. Saya belum bertanya kepada lain2 waris lagi. 

Terima kasih tuan

 ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan, pada asasnya, seandainya adik beradik lelaki dan adik beradik beradik perempuan yang meninggal dunia itu meninggal selepas kematian si mati, maka mereka berhak mendapat harta pusaka. Oleh itu harta (hutang) tersebut dibahagikan antara 3 adik beradik lelaki dan 4 adik beradik perempuan dengan nisbah 2 bahagian lelaki dan 1 bahagian perempuan.

Namun seandainya mereka meninggal dunia sebelum si mati meninggal dunia, maka mereka tidak berhak mendapat harta pusaka dan harta (hutang) tersebut dibahagikan antara 1 adik beradik lelaki dan 3 adik perempuan dengan nisbah 2 bahagian lelaki dan 1 bahagian perempuan.

Untuk mendapatkan kepastian serta penjelasan lebih lanjut, sila hubungi bahagian Baitulmal Majlis Agama Islam Selangor bagi mendapatkan khidmat dan nasihat berkaitan faraid secara percuma ditalian 03-55143773 atau boleh hadir ke Pejabat Agama Islam Daerah yang berdekatan dengan tempat tinggal.


والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=4977,"  Soalan

Assalamualaikum tuan,

Adakah Dividen kwsp simpanan shariah boleh digunakan untuk perbelanjaan harian dan keuntungan dari perbankan islam adakah riba","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan, secara umumnya sekiranya telah diisytiharkan oleh agensi yang terlibat seperti KWSP atau agensi-agensi yang berautoriti lain seperti Bank Negara atau Suruhanjaya Sekuriti bahawa sesuatu simpanan atau pelaburan itu patuh syariah, maka sebarang dividen, pulangan atau keuntungan yang diperolehi daripada simpanan atau pelaburan itu boleh dimanfaatkan untuk perbelanjaan harian atau lain-lain kegunaan yang bermanfaat, dan ia bukanlah riba.


والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=4989,"  Soalan

Assalamualaikum w.b.t.,

Tuan,

Saya mempunyai sedikit kemusykilan berkenaan pekerjaan yang ada hubung kait dengan syarikat bank. Contoh situasi, saya ingin mencari kerja di satu syarikat keselamatan yang menyediakan khidmat keselamatan termasuk pengawal keselamatan di bank. Saya ingin bekerja di syarikat itu sebagai pegawai tadbir. Tetapi saya musykil adakah boleh saya bekerja di syarikat yang memberi perkhidmatan keselamatan kepada bank kerana bank ada hubung kait dengan transaksi yang melibatkan riba. 

Mohon penjelasan tuan. Terima kasih. ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, secara umumnya pekerjaan yang diharamkan di dalam sistem perbankan konvensional adalah mereka yang terlibat secara langsung dengan kontrak riba, sebarang kerja yang memerlukan seorang Muslim untuk membuat kontrak riba, atau menjadi perantara dalam melakukannya seperti berunding dengan pelanggan, mendorong kontrak ditandatangani atau menandatangani bagi pihak bank atau kerja-kerja lain yang berkaitan secara langsung dengan membuat kontrak berasaskan riba yang berkaitan dengan simpanan atau pembiayaan dalam bank yang berasaskan riba adalah diharamkan. Pekerjaan selain daripada itu yang tidak selagi ianya selari dengan panduan syarak maka ianya adalah diharuskan seperti kakitangan pembersihan, pengawal keselamatan dan lain-lain pekerjaan yang tidak ada kaitan dengan transaksi riba yang diharamkan. Walau bagaimanapun ia masih terdapat syubhah kerana membantu di dalam perkara yang diharamkan oleh Syarak, maka adalah lebih baik untuk ditinggalkan.
 
Oleh itu, secara asasnya pekerjaan sebagai pegawai tadbir di syarikat kawalan keselamatan yang memberikan perkhidmatan kepada bank-bank konvensional tidaklah terlibat secara langsung dengan kontrak riba yang ditawarkan oleh syarikat kawalan keselamatan.
 
Namun sekiranya syarikat kawalan keselamatan tersebut hanya memberikan khidmatnya kepada bank-bank yang urusannya hanyalah perbankan konvensional atau majoriti urusan perbankan adalah perbankan konvensional maka sebaiknya carilah syarikat lain sebagai tempat untuk mencari rezeki yang halal lagi berkat ini kerana berdasarkan firman Allah dalam surah al-Maidah ayat 2:
وَتَعَاوَنُوا عَلَى الْبِرِّ وَالتَّقْوَىٰ ۖ وَلَا تَعَاوَنُوا عَلَى الْإِثْمِ وَالْعُدْوَانِ
Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. 
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=5003,"  Soalan

Soalan pertanyaan kaedah yang betul untuk melangsaikan hutang piutang yang terdahulu.

Assalamualaikum semuanya yang dirahmati Allah,

Saya ingin mendapatkan pencerahan dan jalan penyelesaian berkaitan hutang piutang terdahulu daripada pihak arwah abah saya dan ahli keluarganya yang duduk bersama di dalam satu rumah. Saya dimaklumkan mengenai perkara ini setelah arwah abah saya meninggal dunia pada 27/6/2024. Perkara ini saya sebagai waris anak lelaki tunggal ingin menyelesaikan hutang piutang berkaitan bil air yang tertungguk lebih daripada 14 tahun lamanya di rumah kediaman peninggalan arwah datuk dan nenek saya yang diduduki oleh arwah abah dan ahli keluarganya yang lain. Saya dimaklumkan oleh ahli keluarga arwah abah yang tinggal bersama dengannya bahawa  terdapat sejumlah tunggakan bil air yang terdahulu iaitu lebih 14 tahun lamanya anggaran sehingga mencecah RM5,000 (maklumat secara lisan) tiadanya bukti resit bil yang tersimpan.

Selain itu, yang menjadi kerumitan dari pihak waris adalah kerana ahli keluarga tidak mengingati nama pemilik dan no akaun bil air yang terdahulu tersebut. Pelbagai cara telah diusahakan untuk mencari maklumat yang berkaitan di Pejabat Air Selangor, tetapi sehingga hari ini, saya masih buntu untuk mendapatkan maklumat tersebut secara terperinci.

Pada pandangan pihak panel Jabatan Mufti Selangor, bagaimanakah sekiranya saya gagal mencari maklumat tersebut secara terperinci iaitu jumlah sebenar tunggakan bil air yang terdahulu? Cara bagaimana menurut islam untuk menyelesaikan hutang piutang tersebut. Saya yakin tunggakan bil tersebut memang berlaku tetapi jumlah keseluruhan yang terperinci tiada bukti rekod yang tersimpan. 

Saya membuat ini semua adalah kerana terpanggil untuk bertanggungjawab sebagai waris untuk melangsaikan hutang piutang tersebut. Adakah dibolehkan untuk saya berinfaq atau bersedekah sedikit demi sedikit sehingga jumlah RM5,000 (iaitu maklumat secara lisan berkaitan tunggakan bil air yang terdahulu, tiadanya bukti rekod resit bil yang tersimpan) di mana-mana masjid, surau, pusat-pusat tahfiz dan lain-lain lagi dengan niat untuk melangsaikan hutang piutang arwah abah dan ahli keluarganya yang lain,

Mohon maklumbalas dan pencerahan daripada pihak panel Jabatan Mufti Selangor berkaitan permasalahan saya ini. 

Sekian, Terima kasih.","Jawapan  

عليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
Merujuk kepada soalan yang diajukan, secara umumnya setiap hutang mestilah dilangsaikan mengikut kadar hutang yang disepakati antara pihak yang berhutang dan juga pemiutang (syarikat air). Dalam hal ini, pada asasnya perlu mendapatkan perincian hutang yang jelas berbentuk bil atau apa-apa pengesahan tentang kewujudan hutang tersebut atas nama arwah bapa. Sekiranya telah terbukti barulah proses pembayaran boleh dilaksanakan jika tidak ada bukti atau tuntutan daripada pemiutang maka secara hukumnya hutang tersebut tidak wajib dibayar. Ini kerana pemiutang sendiri tidak dapat mengesahkan akan kewujudan hutang tersebut.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=5035,"  Soalan

Assalamualaikum ustaz, apakah hukumnya penjual menetapkan syarat No Refund dalam transaksi jual beli? Bagaimana jika perkara tersebut telah berlaku sejak bertahun lamanya, dan pembeli juga tidak ada melakukan apa-apa aduan berkenaan barang tersebut? Adakah jual beli itu dikira sah? Terima kasih ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, terdapat beberapa bentuk atau kaedah jual beli dengan syarat ""no refund"".
1. ""No refund"" dengan maksud barang yang telah sempurna transaksi atau jual beli tidak boleh dikembalikan untuk mendaptkan wang tunai, namun boleh ditukar dengan barang yang sama nilai, maka syarat seperti itu adalah tidak dilarang.
2. ""No refund"" dengan maksud ""no return"" atau barang yang telah dibeli tidak boleh dipulangkan atau dibatalkan sebagaimana yang diamalkan di pasaraya-pasaraya sekarang adalah diharuskan.
3. ""No refund"" dengan maksud ""no return"" atau barang yang telah dibeli tidak boleh dipulangkan atau dibatalkan walaupun terdapat kecacatan atau aib padanya, maka ia tidak diharuskan dan syarat tersebut terbatal. Ini bermakna pembeli dibenarkan untuk memulangkan barang yang rosak itu dan mendapat semula harga yang telah dibayar. Ini kerana khiyar aib (membatalkan jual beli kerana ada aib pada barang yang dibeli) adalah suatu ketetapan yang diberikan oleh syarak.
Seandainya jual beli tersebut melibatkan kaedah no. 3, jual beli tersebut tetap sah. Namun berdosa, sekiranya ia benar-benar berlaku, kerana ia menafikan hak pembeli yang diberikan oleh syarak dan ia merupakan suatu kezaliman. 
Memandangkan perkara yang berlaku telah berlalu dalam tempoh yang lama maka mohonlah keampunan dari Allah SWT atas kesilapan yang berlaku, dalamilah ilmu berkaitan hukum syarak dalam bidang yang diceburi bagi mengelak diri dari terjerumus ke dalam perkara yang diharamkan Allah SWT.
Walau bagaimanapun, seandainya penjual telah memaklumkan akan kerosakkan pada barang yang dijual, seperti jual beli di kedai ""reject shop', maka pembeli tidak boleh membatalkan jual beli dengan sebab kecatatan atau aib pada barang yang dibeli.  
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=5056,"  Soalan

Assalamualaikum Encik/Ustaz

Saya ingin pencerahan..

1. Kami punyai 12 adik beradik, yg menjadi persoalan kami apabila abah kami meninggal kami adik beradik dimaklumkan salah seorang adik kami yg mengatakan abah telah menyerahkan rumah/tanah pusaka tu atas namanye..sebelum abah kami meninggal tanpa pengetahuan kami semua... Masalahnye sekarang jadi pertanyaan kami adik beradik..adakah itu sah jadi milik mutlaknye...malah kami adik beradik tak boleh nak mempertikaikan lgi masalah ni.

2. Salah seorang adik kami telah membeli tanah abah semasa hidup dan ditukarkan kepada namanye.Yang menjadi persoalannye duit pembelian tanah masih belum dibayar lgi.setelah abah meninggal adakah akat jual beli boleh di kira sah...walaupun arwah belum terima lagi bayarannye.

Harap dapat pencerahan dari pihak Encik/Ustaz

Sekian terima kasih

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد
Merujuk kepada persoalan yang dikemukakan:
1. Dari segi hukum syarak, pemberian (hibah) sesuatu kepada seseorang semasa pemberi itu masih hidup adalah sah. Dalam konteks situasi di atas, sekiranya benar si ayah telah menyerahkan rumah/tanah pusaka itu kepada salah seorang daripada adik beradik, maka pemberian itu sah walaupun tidak mempunyai hitam putih. Walau bagaimanapun, pendakwaan tersebut mestilah benar agar tidak berlaku unsur penipuan.
2. Akad jual beli adalah akad mua'awadah iaitu akad pertukaran. Dalam situasi ini, pertukaran jual beli berlaku antara wang dengan tanah yang dibeli. Oleh itu, sekiranya bayaran belum dilakukan, maka jual beli itu belum sempurna.  Namun dari segi undang-undang di Malaysia, sekiranya telah berlaku pertukaran nama, maka pertukaran hak milik telah berlaku secara undang-undang dan jual beli tersebut dianggap sebagai hutang yang perlu dibayar dan dianggap sebagai harta pusaka si ayah.
Memandangkan perkara ini melibatkan pendakwaan adalah disarankan agar puan merujuk kepada Bahagian Perkhidmatan Harta Pusaka, Majlis Agama Islam Selangor (MAIS) bagi mendapatkan nasihat lanjut berhubung perkara ini.
والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=5062,"  Soalan

Assalamualaikum ustaz/ustazah. Semoga ustaz/ustazah berada dalam keadaan yang sihat walafiat.

Soalan saya berkenaan bayaran balik duit yang dipinjam menggunakan emas.

Saya beli barang yang memerlukan saya meminjampakai kad kredit kakak terlebih dahulu. Bayaran komitmen yang dipersetujui adalah selama 24 bulan. Saya bayar tanpa culas dengan amaun yang ditetapkan selama 12 bulan. Kakak saya juga membayar dengan amaun yang sama selama 12 bulan. Jadi, komitmen bayaran kad kredit selesai dalam masa 12 bulan sahaja.

Isunya, saya membayar semula bayaran yang dibuat kakak saya menggunakan emas bar 5g (sebabnya, dia membayar untuk selesaikan hutanh kad kredit lebih awal tapi saya tetap perlu membayar amaun tersebut). Jumlah amaun 12 bulan yang sudah dibayar tu bersamaan dengan harga emas bar 5g waktu itu.

Soalan saya, boleh ka saya buat macam tu? Baru terfikir setelah bertahun berlalu. Astaghfirullah.  Andaikata tidak boleh, apa solusi yang saya boleh buat?

Semoga soalan saya jelas difahami dan semoga ustaz/ustazah berkelapangan memberikan pencerahan kepada saya.

Jazakumullahu khayran kathira.","Jawapan  

وعليكم السلام ورحمة الله وبركاته
Urusniaga yang melibatkan item ribawi (barang-barang yang terpalit hukum-hakam riba), maka setiap pihak yang terlibat perlu memberikan perhatian khusus agar tidak terjerumus dalam kancah riba.
Item-item ribawi ada disebutkan dalam sebuah hadis yang diriwayatkan oleh ‘Ubadah Bin al-Somit R.A bahawa Nabi Muhammad SAW bersabda:
الذَّهَبُ بالذَّهَبِ، والْفِضَّةُ بالفِضَّةِ، والْبُرُّ بالبُرِّ، والشَّعِيرُ بالشَّعِيرِ، والتَّمْرُ بالتَّمْرِ، والْمِلْحُ بالمِلْحِ، مِثْلًا بمِثْلٍ، سَواءً بسَواءٍ، يَدًا بيَدٍ، فإذا اخْتَلَفَتْ هذِه الأصْنافُ، فَبِيعُوا كيفَ شِئْتُمْ، إذا كانَ يَدًا بيَدٍ
Maksudnya: Emas dijual dengan emas, perak dengan perak, gandum dengan gandum, barli dengan barli, tamar dengan tamar, garam dengan garam, timbangan dan beratnya mesti sama, dibayar secara serta-merta (bukan bertangguh). Namun, jika jenis dan kategori barangnya berbeza, maka berjual belilah mengikut yang kamu kehendaki dengan syarat mesti dibayar secara serta-merta. (Hadis Riwayat Muslim)
Bagi isu puan ini, tiada masalah untuk membayar hutang yang telah berlaku dengan menggunakan emas. Namun harus diperhalusi adalah bayaran mestilah mengikut harga emas semasa. Contohnya sekiranya hutang adalah sebanyak RM2,500.00 dan ia bersamaan harga emas pada hari ingin membayar hutang itu adalah 5 gram, maka ia perlu membayar 5 gram sahaja.
Urusan yang tidak dibolehkan adalah pemiutang meletakkan syarat pembayaran balik dengan 5 gram emas bagi menampung hutang sebanyak RM2,000.00. Walhal harga emas pada ketika itu berharga RM2,500.00. Maka ia adalah riba dan dilarang sama sekali.
والله أعلم بالصواب
Sekian, terima kasih.

 

 "
https://emusykil.muftiselangor.gov.my/index.php/site/jawapan?id=5063,"  Soalan

Assalamualaikum ustaz, apakah hukumnya mengenakan denda sebanyak RM5 sehari jika lewat membayar duit kutu? Adakah ia dikira riba?","Jawapan  

وعليكم السلام ورحمة الله وبركاته
Merujuk kepada soalan yang diajukan, mengenakan denda sebayak RM5 sehari di atas kelewatan membayar wang kutu boleh dianggap sebagai riba sekiranya ia melibatkan penambahan daripada jumlah asal yang perlu dibayar. Walau bagaimanapun, sekiranya kelewatan tersebut menyebabkan kos tertentu yang perlu ditanggung oleh pihak pengurusan, maka sebahagian pendapat mengharuskan mengenakan denda dengan syarat ia tidak melebihi kos sebenar yang terpaksa ditanggung. 
والله أعلم بالصواب
Sekian, terima kasih

 

 "
https://emusykil.muftiselangor.gov.my/index.php/site/jawapan?id=5085,"  Soalan

Assalamualaykum, saya nak tanya kemusykilan agama. Saya penghidap diabetes. Nak ambil medical card tapi tak ada ditawarkan oleh syarikat  takaful untuk penghidap diabetes. Yang ada hanyalah di bawah prudential dan Allianz insurance. Bolehkah saya beli medical card tersebut atas dasar tidak ada perlindungan dari syarikat takaful yg ditawarkan? Jazakallah.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan,

Secara umumnya, mengambil medical card konvensional atau apa-apa produk perlindungan yang berasaskan konvensional adalah suatu perkara yang diharamkan kerana ia telah diputuskan sebagai haram oleh pelbagai pihak autoriti agama seluruh dunia. Di samping itu kerana telah terdapat alternatif yang lebih baik iaitu takaful yang berasaskan tabarruk atau derma yang dikumpulkan dan kemudian diagihkan dalam kalangan ahli yang memerlukan.

Oleh itu, umat Islam mestilah berikhtiar untuk mencari jalan lain selain daripada terlibat dengan perkara yang jelas telah diharamkan dalam Islam. Memilih untuk menggunakan medical card konvensional dibolehkan hanya apabila tiada jalan lain boleh digunakan untuk menyelamatkan nyawa seseorang atau mengelak daripada kemudharatan yang besar.


والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5102,"  Soalan

Assalamualaikum, 

Saya ingin membuat pertanyaan berkenaan zakat simpanan.

Soalan pertama: Sekiranya saya mempunyai wang yang tidak berkembang (simpan bawah bantal) adakah masih wajib membuat pembayaran zakat simpanan setiap tahun? Sebagai contoh jika saya mempunyai RM100,000 yang disimpan dirumah, jika saya membayar zakat setiap tahun, logiknya wang tersebut akan berkurang tahun demi tahun sehingga akhirnya tinggal jumlah minima sahaja. Adakah terdapat dalil-dalil yang mengecualikan perkara tersebut?

Soalan Kedua: Sekiranya saya mempunyai modal dan membuat pelaburan sejumlah RM100,000, adakah wajar zakat hanya dikenakan sekali sahaja untuk jumlah asal (modal RM100,000) tersebut. Manakala tahun berikutnya, hanya dikenakan kepada jumlah keuntungan sahaja. Sepertimana alasan di Soalan Pertama diatas, sekiranya pelaburan itu tidak menguntungkan dan dalam masa yang sama zakat dikenakan, sudah pastilah modal saya akan semakin berkurang tahun demi tahun.

Mohon pencerahan berkenaan perkara tersebut kerana pada pemahaman saya yang jahil ini, tujuan zakat adalah untuk ""membersihkan"" dari riba dan lain-lain. Oleh itu, jika zakat dikenakan berulang kali ke atas wang yang tidak berkembang atau modal yang tidak menguntungkan, sudah pasti lah ia menyebabkan orang berkenaan menjadi semakin miskin tahun demi tahun. Saya berpendapat bukan itu tujuan zakat.

Terima kasih

 ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan:
Soalan Pertama: Secara umumnya zakat adalah suatu kewajipan yang wajib ditunaikan apabila cukup syaratnya, sekiranya duit yang disimpan cukup syarat haul dan nisabnya maka ia perlu dikeluarkan segera. Berkaitan harta yang tidak berkembang, ia juga termasuk dalam kategori harta yang tidak terkecuali dari dizakatkan kerana tiada pengecualian terhadap harta tersebut sekiranya telah cukup syarat. Rasulullah SAW pernah menasihatkan sahabat agar tidak membiarkan harta anak-anak yatim terbiar sehingga habis digunakan untuk membayar zakat, hadis yang diriwayatkan daripada Abdullah Bin Amru RA bahawa Rasulullah SAW bersabda:
أَلَا مَنْ وَلِيَ يَتِيمًا لَهُ مَالٌ فَلْيَتَّجِرْ فِيهِ وَلَا يَتْرُكْهُ حَتَّى تَأْكُلَهُ الصَّدَقَةُ
Maksudnya: Barangsiapa yang mengurus anak yatim dan anak tersebut memiliki harta, hendaklah dia gunakan untuk berdagang dan tidak membiarkan duit anak yatim tersebut habis untuk membayar zakat. (Riwayat Tirmizi)
Berdasarkan hadis di atas dapat difahami bahawa duit yang ada sewajarnya tidak dibiarkan begitu sahaja ia perlu dimanfaatkan agar ia semakin berkembang dan secara tidak langsung hasil zakat juga bertambah dan semakin ramai asnaf zakat dapat dibantu dengan harta tersebut. 
Soalan Kedua: Duit modal hukumnya wajib dizakatkan setelah dicampur dengan keuntungan dan di darab dengan 2.5%, sekiranya tiada keuntungan, maka hanya modal sahaja yang wajib dizakatkan. Secara umumnya tujuan pelaburan adalah untuk mengembangkan lagi harta yang ada, sekiranya pelaburan yang disertai tidak mencapai maksud untuk mengembangkan kekayaan maka penilaian semula ke atas pelaburan tersebut perlu dibuat kerana tiada pemilik harta yang kekal dalam pelaburan yang merugikan. 
Zakat adalah tanggungjawab setiap muslim yang memiliki harta, kerana di dalam harta umat Islam yang layak membayar zakat ini terdapat hak-hak orang lain yang wajib diberikan, zakat diwajibkan atas harta yang halal bukan dari sumber yang haram seperti hasil riba, mencuri dan lain-lain hasil-hasil yang diharamkan. Oleh itu, jika pendapatan seseorang itu adalah dari hasil riba, mencuri dan aktiviti haram lain maka pendapatannya adalah tidak patuh syariah dan haram jika harta tidak patuh syarak ini dizakatkan kerana harta tersebut bukanlah miliknya dan ia perlu diserahkan kepada Baitulmal. Menunaikan zakat bukan semata-mata dilihat dengan berkurangnya harta yang diberikan tetapi ia adalah menunaikan kewajipan rukun Islam di samping mengharap keredhaan serta keberkatan daripada Allah terhadap harta yang dipinjamkan itu. 

والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=5123,"  Soalan

PEMBELIAN KAD POKEMON

Assalamualaikum Jabatan Mufti Selangor,

Pertanyaan saya mengenai isu pembelian kad pokemon (POKEMON TRADING CARD GAME). Tujuan kad ini adalah untuk permainan antara pemain 1vs1 dan juga dijadikan koleksi. Ada juga menjadikan kad ini sebagai jualan semula (resell).

Kerisauan saya pada cara pembelian kad pokemon ini, sebagai contoh ya:

Satu series kad pokemon namanya - Shining Fates
Jumlad kad didalam series Shining Fates - 250 kad (contoh)
Beli satu pack kecil Shining Fates - 10 kad (contoh)

10 kad didalam pack kecil ini adalah rawak (random) daripada jumlah kad didalam series Shining Fates, 250 kad. Bole jadi didalam 5 pack kecil yang dibeli akan ada kad yang sama (repitation), ini disebabkan sistem rawak tersebut.

Dari kefahaman saya rukun jual beli adalah:

Penjual dan pembeli.
Akad jual beli.
Barang jualan yang jelas.

Walaupun saya tahu kesemua 250 kad didalam series Shining Fates ini, tetapi pembelian pack - pack kecil itu tidak jelas kad apa yang saya akan dapat. Adakah ini dikira sebagai judi?

Tujuan saya membeli kad pokemon ini lebih kepada mengumpul (collection) dan bermain. Tiada tujuan untuk dijadikan jualan semula (resell).

Minta penjelasan.

Terima Kasih!

 




 ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan,

Salah satu daripada syarat sah jual beli adalah barang yang dibeli hendaklah jelas dan tidak mengandungi unsur gharar atau ketidakpastian sama ada barang yang dibeli akan diperolehi atau tidak, atau mungkin terdapat risiko mengalami kerugian yang besar, yang boleh membawa kepada unsur perjudian. Gharar itu disebut sebagai gharar fahish (gharar yang besar).

Merujuk kepada solan yang diajukan, menjual kad pokemon secara pack kecil dengan kandungan kad 5 atau 10 secara rawak, iaitu kita tidak mengetahui jenis kad apa yang akan diperolehi, tidak dianggap sebagai gharar fahish (gharar yang besar) yang boleh menyebabkan tidak sah jual beli, sekiranya kesemua kad ini mempunyai nilai atau harga yang sama. Melainkan sekiranya terdapat kad-kad tertentu yang nilai atau harganya yang lebih mahal, maka ketika itu terdapat unsur perjudian.

والله أعلم بالصواب

Sekian, terima kasih.

 

 "
https://emusykil.muftiselangor.gov.my/index.php/site/jawapan?id=5125,"  Soalan

Salam,

Saya dan rakan-rakan akan menganjurkan Family Day dan di dalam majlis tersebut, kami akan mengadakan acara sukaneka. Jumlah keluarga yang akan turut serta adalah seramai 10 keluarga. Kami bersetuju untuk mengutip bayaran sebanyak RM100 bagi satu keluarga untuk tujuan makan, peralatan sukaneka dan sebagainya. Untuk hadiah sukaneka pula, bagi mengelakkan unsur perjudian, kami akan menggunakan RM100 dari 2 buah keluarga untuk tujuan hadiah. Berikut ialah pambahagian penggunaan wang bagi setiap wang yang dikumpul.

Keluarga 1: RM100 (Makanan, peralatan sukaneka dan kemudahan lain-lain)

Keluarga 2: RM100 (Makanan, peralatan sukaneka dan kemudahan lain-lain)

Keluarga 3: RM100 (Makanan, peralatan sukaneka dan kemudahan lain-lain)

Keluarga 4: RM100 (Makanan, peralatan sukaneka dan kemudahan lain-lain)

Keluarga 5: RM100 (Makanan, peralatan sukaneka dan kemudahan lain-lain)

Keluarga 6: RM100 (Makanan, peralatan sukaneka dan kemudahan lain-lain)

Keluarga 7: RM100 (Makanan, peralatan sukaneka dan kemudahan lain-lain)

Keluarga 8: RM100 (Makanan, peralatan sukaneka dan kemudahan lain-lain)

Keluarga 9: RM100 (Hadiah)

Keluarga 10: RM100 (Hadiah)

Jumlah wang RM800 yang dikumpul dari 8 buah keluarga itu akan digunakan sepenuhnya untuk pembelian makanan, peralatan sukaneka dan kemudahan lain-lain bagi kesemua 10 keluarga. Manakala jumlah wang yang dikutip dari keluarga 9 & 10 adalah untuk hadiah semata-mata. Semua ahli keluarga bersetuju dengan peranan wang masing-masing seperti yang disertakan di atas. Hadiah akan diberikan kepada pemenang tempat pertama, kedua dan ketiga sahaja. Soalan saya, adakah ini masih dikira sebagai satu bentuk perjudian? Mohon pencerahan. Terima kasih. ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan,

Secara umumnya perjudian (al-Maysir) merujuk kepada sebarang aktiviti di mana pihak yang terlibat mempertaruhkan sesuatu (biasanya wang) dengan harapan untuk memperoleh keuntungan, tetapi pada masa yang sama, terdapat risiko kehilangan apa yang dipertaruhkan itu. Perjudian biasanya melibatkan unsur berikut:

Pertaruhan - setiap peserta menyumbang sesuatu (wang atau barangan) dengan risiko kehilangannya.
Nasib atau peluang - kemenangan bergantung kepada nasib atau peluang, bukan usaha.
Keuntungan dari pihak lain - pemenang akan mendapat keuntungan dari pihak yang kalah.

Analisis Terhadap Sukaneka Family Day Anda:

Tujuan Bayaran RM100 oleh Setiap Keluarga:

Bayaran RM100 yang dikutip daripada setiap keluarga digunakan untuk tujuan makan, peralatan sukaneka, dan kemudahan lain. Ini jelas untuk manfaat bersama, dan tiada unsur perjudian dalam hal ini kerana semua keluarga mendapat manfaat daripada bayaran tersebut.

Penggunaan RM200 untuk Hadiah:

Wang yang dikutip daripada dua keluarga (Keluarga 9 dan 10) digunakan untuk hadiah pemenang sukaneka. Oleh kerana hadiah ini tidak melibatkan semua keluarga yang menyumbang, dan ia hanya melibatkan wang dari keluarga tertentu yang telah bersetuju, ia tidak dianggap sebagai perjudian.
Lebih penting lagi, hadiah tersebut tidak bergantung kepada nasib, tetapi pada usaha dan prestasi peserta dalam sukaneka. Maka, tidak ada unsur ""pertaruhan"" dalam erti kata perjudian.

Kesepakatan Bersama:

Semua keluarga telah bersetuju dengan peranan masing-masing dan cara wang tersebut dibahagikan. Oleh itu, ini adalah persetujuan bersama dan tiada unsur paksaan atau pertaruhan yang melibatkan kerugian mana-mana pihak.

Oleh itu, aktiviti yang dirancang tidak termasuk dalam kategori perjudian kerana tidak ada unsur nasib, pertaruhan, atau pengambilan keuntungan dari pihak yang kalah. Aktiviti ini lebih bersifat sumbangan bersama bagi menjayakan acara yang membawa manfaat kepada semua.


والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5126,"  Soalan

Assalamualaikum ustaz,nak tanya bolehkah kita bayar pendaftaran etsy untuk menjual barang.Etsy itu merupakan platform pasaran secara dalam talian.Penjual perlu membayar pendaftaran etsy sebanyak rm70 untuk menjual barang di etsy.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Berkaitan dengan persoalan tuan, bayaran pendaftaran yang dikenakan oleh pihak Etsy adalah berbentuk yuran kemasukan atau komitmen kepada pentadbir bagi pengurusan dan penyelenggaraan sistem. Oleh yang demikian hukumnya harus bagi bayaran pendaftaran tersebut tanpa ada perkara-perkara yang  menyalahi syarak.

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=5139,"  Soalan

Assalammualaikum tuan mufti,

HUKUM MENJADI SEORANG PERUNDING HARTANAH

Kerja saya adalah memasarkan hartanah dan menjadualkan appointment client dan saya dibayar secara komisen mengikut jualan sesuatu hartanah tersebut.

Tetapi kebanyakan pelanggan yang membeli hartanah akan meminjam duit daripada pihak bank yang mengamalkan riba.

Saya tidak terlibat untuk menyediakan dokumen untuk memohon pinjaman bank malah, kawan saya yang menyelesaikannya dan saya tak tahu pinjaman yang mana client itu ambil.

Adakah saya tergolong dalam golongan orang yang melakukan riba?
Apakah status komisen saya adakah halal atau haram?
Bagaimana untuk mengelakkan riba dalam kerjaya ini dan pada masa yang akan datang?

Sekian terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada soalan yang diajukan:

1. Memandangkan tuan mendapat komension berdasarkan penjualan sesuatu hartanah, maka ia tidak dianggap sebagai riba, sebaliknya ia adalah upah.

2. Halal selama tidak melibatkan sebarang penipuan dan sebagainya yang dilarang oleh syarak.

3. Jangan terlibat dalam urusan peminjaman melalui bank konvensional.

والله أعلم

Sekian. Terima kasih.

 

 "
https://emusykil.muftiselangor.gov.my/index.php/site/jawapan?id=5141,"  Soalan

Salam,

Suami saya meninggal lebih dari 2 tahun yang lepas, sebelum beliau meninggal dia membeli sebuah kereta diatas nama saya sebagai hadiah hari jadi. Beliau juga ada meninggal duit untuk membayar duit kereta walaupun tak dapan nak langsaikan sepenuhnyer harga kereta itu. Saya dah tak sanggup menyimpan kereta yang dihadiahkan, sebab jarang pakai. Kalau saya menjual kereta tersebut, perlukan saya faraid duit yang ada dalam account saya itu.

Mohon penjelasan.

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, hasil jualan kereta yang telah dihadiahkan oleh suami tersebut tidak perlu dibahagikan secara faraid kepada waris si mati yang lain kerana kereta tersebut telah menjadi milik puan dan ianya bukan harta pusaka si mati. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5151,"  Soalan

Pertanyaan Mengenai Hukum Komisen dalam Urusan Pinjaman Bank Konvensional
 

Assalamualaikum Tuan Mufti,

Saya berharap Tuan Mufti berada dalam keadaan sihat dan sejahtera.

Saya ingin memohon penjelasan mengenai kerjasama yang saya jalankan dengan rakan perunding hartanah. Dalam kerjasama ini, skop kerja saya adalah untuk mendapatkan pelanggan dan mengatur temujanji sahaja, sementara rakan saya akan menguruskan urusan viewing dan penutupan jualan, termasuk memproses dokumen untuk memohon pinjaman bank. Kami akan berkongsi komisen 50-50 jika berjaya menjual hartanah.

Saya ingin bertanya:

Apakah hukum komisen saya jika pelanggan mengambil pinjaman dari bank konvensional? Dan bagaimana jika saya tidak mengetahui sama ada pelanggan itu mengambil pinjaman dari bank konvensional atau bank Islam?

Adakah kami terlibat dalam riba dalam situasi ini? Dan apakah status hukum komisen yang kami terima? Adakah ia haram atau halal?

Saya sangat menghargai pencerahan dan panduan Tuan Mufti dalam hal ini.

Sekian, terima kasih.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umum, membantu atau memberikan perkhidmatan untuk mendapatkan pinjaman konvensional adalah berdosa kerana bersubahat dalam perkara dosa dan maksiat. Oleh itu, upah yang diperolehi atas perkhidmatan tersebut juga haram.

Manakala upah yang diperolehi hasil daripada penjualan hartanah itu diharuskan. Namun dibimbangi tidak akan mendapat keberkatan jika turut membantu untuk mendapatkan pinjaman yang mengandungi unsur riba bagi penjualan hartanah tersebut.  

Menjawab soalan yang diajukan:

1. Diharuskan untuk menerima komisen penjualan hartanah daripada pelanggan yang mengambil pinjaman daripada bank konvensional. Ini kerana ia adalah dua perkara yang berbeza. Lebih-lebih lagi sekiranya tuan tidak mengetahui sama ada pinjaman itu daripada bank konvensional atau tidak.

2. Komisen yang diperolehi daripada penjualan hartanah itu tidak melibatkan riba. Hukumnya adalah harus dan halal. Namun jika terlibat di dalam mendapatkan pinjaman konvensional bagi penjualan hartanah tersebut, maka dibimbangi hilang keberkatannya. 

والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=5160,"  Soalan

Assalam saya ingin menanyakan soalan tentang pertanyaan.

1. saya adalah seseorang penjual baju bundle secara atas talian , sebagai contoh harga baju RM40 dan kos delivery saya menganggarkan RM 10 jadi total RM 50 tetapi ketika saya pergi untuk post barang harga delivery sebenar adalah 7.50 adakah patut saya memulangkan lebihan baki kepada pelanggan?

dan apa hukum jika saya mengambilnya kerana ketika itu saya masih tidak tahu kos delivery ketika itu.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Aktiviti jual beli merupakan transaksi yang melibatkan dua pihak iaitu antara penjual dan pembeli. Perbuatan jual beli adalah sah jika mematuhi rukun-rukun jual beli. Antara rukun jual beli adalah sighah iaitu akad persetujuan antara pihak pembeli dan penjual atas barangan, harga dan kos penghantaran yang ditetapkan. Merujuk kepada persoalan, harga pos yang telah ditetapkan oleh pembeli telah dipersetujui oleh pembeli sebagai kos penghantaran barangan yang dibeli. Jadi, baki tersebut tidak perlu dipulangkan dan penjual boleh mengambil baki tersebut. Lebihan kos tu boleh dianggap sebagai sebahagian kos penghantaran iaitu kos pengangkutan, kerja serta masa yang digunakan oleh penjual untuk menguruskan pengantaran tersebut.

والله أعلم بالصواب

Sekian. Terima kasih. "
https://emusykil.muftiselangor.gov.my/index.php/site/jawapan?id=5165,"  Soalan

Assalamualaikum ustaz,ustazah

Saya ada kemusykilan berkaitan pusaka arwah kakak saya.Kakak sy tidak mempunyai zuriat dan juga tidak bekerja. Semasa hayatnya dia menyimpan duit yang diberikan oleh suaminya dalam tabung haji dan sebahagiannya disimpan dirumah. Barang kemasnya juga ada. Duit simpanan ini dia selalu tegaskan bukan milik dia,dia hanya tolong simpan bagi pihak abg ipar saya (suaminya) sahaja. Persoalan saya, adakah kami adik beradik berhak menerima pusaka daripada simpanan dan barang kemas kakak saya tersebut. suami kakak saya masih hidup dan dia pun pernah beritahu simpanan itu duit dia bekerja sedangkan kakak saya tidak bekerja. kami adik beradik masih ada 3 org lelaki dan 1 orang perempuan.

Mohon penjelasan daripada pihak ustaz. terima kasih ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Kami mengambil maklum terhadap persoalan yang telah dibangkitkan.

Secara umumnya, setiap harta peninggalan milik si mati adalah dihukumkan sebagai harta pusaka. Maka harta-harta tersebut perlu difaraidkan kepada waris-waris yang berhak menerimanya. Mana-mana harta yang berada di dalam simpanannya yang merupakan milik orang lain hendaklah dipulangkan kepada pemiliknya.

Merujuk kepada soalan yang diajukan, berdasarkan pengakuan yang dibuat oleh si mati bahawa duit simpanan Tabung Haji itu adalah milik suami, maka duit simpanan tersebut adalah milik suami dan hendaklah diserahkan kepadanya. Manakala harta-harta lain seperti barang kemas yang menjadi milik si mati adalah harta pusakan yang wajib difaraidkan kepada ahli waris.

والله أعلم بالصواب

Sekian, Terima Kasih."
https://emusykil.muftiselangor.gov.my/index.php/site/jawapan?id=5171,"  Soalan

Saya disini ingin bertanya 2 soalan iaitu

1.Apakah hukum saya menggunakan duit bantuan persekolahan untuk kegunaan lain seperti beli tayar motor dan sebagainya,adakah saya perlu memulangkan nya kepada pihak kerajaan duit itu dan adakah saya dikira orang yang tidak amanah

2.Contoh saya kena tipu RM100 tapi saya tipu orang lain yang tidak bersalah pulak RM100 tapi masa itu saya berfikir orang bertanggungjawab disana(akhirat) ialah orang yang tipu saya RM100 itu.Apakah dibolehkan saya bayar pahala orang yang tipu saya RM100 itu dengan pahala orang yang saya tipu RM100 itu? Kerana kalau tuan tidak halal kan RM100 itu maka perlu dibayar dengan pahala kalau pahala 

Sekian Terima Kasih","Jawapan  

السلام عليكم ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan,

Soalan pertama:

Secara umum tujuan asal pemberian Pemberian Bantuan Persekolahan sudah pastilah khusus untuk perkara-perkara yang ada kaitannya secara langsung dengan persekolahan anak seperti membeli buku, pakaian sekolah, yuran, alat tulis, dan sebagainya yang berkaitan dengan keperluan pendidikan anak-anak

Jika duit tersebut digunakan untuk keperluan lain selain daripada tujuan asal, maka ia boleh menimbulkan isu kejujuran dan amanah. Ini kerana pada dasarnya, apabila kita menerima sesuatu bantuan dengan tujuan tertentu, kita diamanahkan untuk menggunakannya mengikut tujuan yang telah ditetapkan. Menggunakannya untuk tujuan lain, seperti membeli tayar motor atau lain-lain perbelanjaan yang tiada kaitan secara langsung dengan persekolahan anak bererti kita telah menggunakan amanah itu tidak mengikut niat asal pemberi. 

Namun, ada juga situasi yang boleh dipertimbangkan oleh syarak seperti keperluan mendesak seperti dalam keadaan kewangan keluarga sangat terhad dan wang bantuan tersebut terpaksa digunakan untuk membeli tayar motor bagi memastikan keselamatan keluarga, tambahan pula jika motor itu digunakan untuk menghantar anak ke sekolah atau mencari rezeki, Maka dalam keadaan ini, penerima harus untuk menggunakan duit bantuan untuk keperluan itu tetapi perlu berniat untuk menggantikan semula jumlah wang yang digunakan supaya ia dapat digunakan mengikut tujuan asal iaitu pendidikan anak-anak.

Isu memulangkan semula duit kepada kerajaan mungkin timbul jika seseorang merasa dia tidak layak menerima bantuan tersebut atau seseorang telah menggunakan bantuan itu untuk tujuan yang tidak sepatutnya. Namun, secara praktikal, memulangkan bantuan yang diterima terus kepada kerajaan merupakan perkara yang agak sukar untuk dilaksanakan. Sebaliknya, individu tersebut boleh berusaha menggantikan jumlah tersebut dan menggunakannya semula bagi keperluan pendidikan anak-anak, seperti membeli buku atau alat tulis pada masa depan atau menyerahkan wang tersebut kepada orang yang dirasakan sesuai dan layak menerima bantuan tersebut.

Apakah dikira tidak amanah jika penerima menggunakan bantuan yang diterima untuk tujuan selain daripada tujuan asalnya, hukum amanah bergantung pada niat dan cara seseorang itu menguruskan amanah yang diberikan kepadanya. Dalam kes ini, jika seseorang secara sedar dan sengaja menggunakan duit bantuan untuk tujuan yang bukan keperluan anak-anak dan pendidikan mereka, ia boleh dianggap sebagai tidak amanah. Ini kerana dia telah mengkhianati amanah tanpa mengikut tujuan asal amanah tersebut. Tetapi jika dalam keadaan sedar seseorang menggunakan bantuan tersebut untuk keperluan lain yang lebih mendesak serta berniat serta berusaha untuk menggantikan semula wang yang telah digunakan maka inilah sikap sebenar orang yang beramanah terhadap amanah yang diberikan kepadanya.

Soalan kedua

Secara umumnya suatu kezaliman tidak boleh dibalas dengan perbuatan yang sama atau serupa. Jika seseorang ditipu sebanyak RM100, ia tidak membolehkan kepada orang yang ditipu itu untuk menipu orang lain pula. Ini adalah kerana:

Konsep keadilan dalam Islam menuntut agar setiap orang bertanggungjawab atas perbuatan masing-masing. Orang yang menipu orang lain dengan jumlah sebanyak RM100 itu akan bertanggungjawab atas perbuatannya di akhirat, dan jika orang yang ditipu itu menipu pula orang lain maka dia juga akan bertanggungjawab atas apa yang telah dia lakukan terhadap orang lain. Tambahan pula tidak ada konsep “membalas dendam” dalam Islam. Perbuatan menipu orang lain yang tidak terlibat akan dianggap sebagai satu kezaliman baru, bukan sebagai satu bentuk “balasan” atas penipuan yang diterima. Firman Allah SWT dalam surah al-An'am ayat 164:

وَلَا تَكۡسِبُ كُلُّ نَفۡسٍ إِلَّا عَلَیۡهَاۚ وَلَا تَزِرُ وَازِرَةࣱ وِزۡرَ أُخۡرَىٰۚ ثُمَّ إِلَىٰ رَبِّكُم مَّرۡجِعُكُمۡ فَیُنَبِّئُكُم بِمَا كُنتُمۡ فِیهِ تَخۡتَلِفُونَ

Maksudnya: Dan tiadalah (kejahatan) yang diusahakan oleh tiap-tiap seorang melainkan orang itulah sahaja yang menanggung dosanya; dan seseorang yang boleh memikul tidak akan memikul dosa perbuatan orang lain (bahkan dosa usahanya sahaja); kemudian kepada Tuhan kamulah tempat kamu kembali, lalu Ia menerangkan kepada kamu akan apa yang kamu berselisihan padanya.

Ayat ini sangat relevan dalam membahaskan topik balasan kezaliman. Ia menekankan bahawa dalam Islam, setiap orang bertanggungjawab atas perbuatannya sendiri dan tidak boleh membenarkan dirinya melakukan kezaliman hanya kerana pernah menjadi mangsa kezaliman. Penipuan tidak boleh dibalas dengan penipuan, kerana akhirnya setiap perbuatan akan dipertanggungjawabkan di hadapan Allah. Sebagai Muslim, kita dianjurkan untuk berlaku adil dan berusaha menyelesaikan masalah dengan cara yang terbaik, sambil mengingatkan diri bahawa keadilan yang sebenar akan diperoleh di akhirat.

Balasan yang akan diterima tidak semudah kiraan matematik berdasarkan logik, memang benar apabila orang yang dizalimi tidak menghalalkan duit yang ditipu maka orang yang menipu akan dihukum dengan membayar semula segala kezalimannya diakhirat kelak, transaksi diakhirat bukanlah dengan nilaian duit tetapi dengan amalan kebaikan yang dilakukan didunia dan jika telah habis segala amalan baik maka amalan buruk dan dosa  orang yang dizalimi akan diberikan kepada orang menzaliminya.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5260,"  Soalan

Assalamualaikum En/Pn,

Maaf nak bertanya, saya sebagai anak beli barang kemas untuk emak. Auto barang kemas tu jadi kepunyaan emak. One day misal kata emak meninggal dunia, barang kemas tersebut jadi faraid terus ke? atau kita boleh tuntut balik ke sebab saya yang belikan untuk emak? ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Kami mengambil maklum terhadap persoalan yang telah dibangkitkan.

Secara umumnya, pemilikan barang kemas tersebut telah sah menjadi hak milik bagi si ibu. Seandainya si ibu telah meninggal dunia, maka segala hartanya termasuk barang kemas yang dihadiahkan oleh tuan berubah menjadi status harta pusaka. Oleh itu, sesuatu harta pusaka perlu diuruskan secara baik mengikut panduan syarak. Syarak menetapkan faraid sebagai langkah pembahagian harta perwarisan yang wajar dilaksanakan antara waris yang masih hidup. Justeru, tuan tidak boleh menuntut semula barang kemas tersebut melainkan terdapat bukti bahawa ia dihibahkan kembali kepada tuan.

والله أعلم بالصواب

Sekian, Terima Kasih."
https://emusykil.muftiselangor.gov.my/index.php/site/jawapan?id=5303,"  Soalan

Assalamualaikum,

Saya ingin mendapatkan penjelasan mengenai satu kerja kosong dari rumah yang melibatkan program afiliasi dan rujukan. Program ini melibatkan pembayaran yuran keahlian sekali seumur hidup sebanyak RM35, dan ahli menerima komisen sebanyak RM15 setiap kali mereka merekrut ahli baru. Komisen ini terdiri dari RM15 yang diterima daripada yuran keahlian baru dan RM15 sebagai komisen. Ahli dibayar berdasarkan jumlah ahli baru yang mereka rekrut, serta dari aktiviti promosi kerja dari rumah yang disediakan oleh platform. Tapi program ini menawarkan tiga jenis platform:

Digital Mastery
Referral Program
Partnership Program

Ahli tidak perlu pon untuk mempromosikan produk atau perkhidmatan tertentu, tetapi hanya promosikan tentang peluang kerja dari rumah. Ahli boleh memilih untuk aktif atau tidak dalam mempromosikan peluang kerja tersebut.

Soalan saya ialah adakah pekerjaan seperti yang dinyatakan ini dianggap halal menurut syariah? Apakah ciri-ciri utama yang perlu dipertimbangkan untuk menentukan sama ada model perniagaan ini melanggar prinsip syariah atau tidak?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Perniagaan afiliasi adalah model perniagaan yang melibatkan individu atau syarikat mempromosikan produk atau perkhidmatan syarikat lain dan menerima komisen daripada setiap jualan yang berjaya dilakukan melalui pautan afiliasi mereka. Dalam konteks hukum, terdapat beberapa aspek yang perlu dititikberatkan, antaranya:

Pendaftaran dan Lesen: Pastikan perniagaan afiliasi ini didaftarkan dan mematuhi undang-undang yang sedang berkuatkuasa. Ini termasuk mendapatkan sebarang lesen yang diperlukan untuk menjalankan perniagaan.

Kontrak dan Perjanjian: Baca dan fahami terma-terma perjanjian afiliasi. Ini termasuk komisen, syarat pembayaran, dan tanggungjawab masing-masing.

Pematuhan Iklan:. Memastikan semua iklan dan promosi yang dilakukan mematuhi undang-undang iklan yang berkuatkuasa, termasuk akurasi maklumat dan larangan terhadap iklan yang menyesatkan.

Perlindungan Data: Jika anda mengumpul data pelanggan, adalah penting untuk mematuhi undang-undang perlindungan data, atau undang-undang yang sedang berkuatkuasa atau yang lain.

Percukaian: Ketahui kewajipan cukai . Sebagai pemilik perniagaan afiliasi. Pendapatan yang diperoleh perlu dilaporkan dan mungkin dikenakan cukai.

Tanggungjawab Jenama: Sebagai pemasar afiliasi, anda perlu memastikan bahawa produk atau perkhidmatan yang dipromosikan tidak melanggar undang-undang atau hak cipta, dan tidak berbahaya kepada pengguna.

Etika Perniagaan: Amalkan etika perniagaan yang baik dengan tidak terlibat dalam amalan penipuan atau manipulasi yang boleh merosakkan reputasi perniagaan anda.

Mengambil kira syarat-syarat ini, sedikit sebanyak dapat  membantu memastikan bahawa perniagaan afiliasi yang kita laksanakan dapat beroperasi secara sah dan beretika. Jika kita mempunyai keraguan, adalah lebih baik dapatkan nasihat daripada pakar yang berkaitan. Selain daripada itu, terdapat juga beberapa elemen tambahan yang perlu kita teliti dan cermati sekiranya terdapat::

1. Wujud unsur riba atau gharar

Riba: Dalam konteks program ini, riba (faedah yang tidak dibenarkan) mungkin tidak berlaku secara langsung, kerana ia lebih kepada komisen atas aktiviti yang dilakukan oleh ahli. Namun, perlu diperhatikan sumber komisen tersebut.

Gharar (ketidakpastian): Model perniagaan ini mungkin melibatkan gharar, terutamanya apabila ahli diberi komisen untuk merekrut ahli baru, tanpa produk atau perkhidmatan nyata yang jelas. Mazhab Syafi'i melarang perjanjian yang melibatkan ketidakpastian berlebihan, kerana ia boleh menyebabkan salah faham atau ketidakadilan.

2. Wujud unsur maisir (Perjudian)

Program yang hanya membayar komisen berdasarkan perekrutan ahli baru boleh dikaitkan dengan unsur maisir (perjudian), terutama jika ia menyerupai model skim piramid atau skim cepat kaya, di mana keuntungan ahli bergantung pada kemasukan ahli baru, tanpa produk atau perkhidmatan nyata yang dijual. Maisir adalah dilarang dalam Islam, kerana ia melibatkan ketidakpastian dan ketidakadilan.

3. Ketiadaan produk atau perkhidmatan yang jelas dan nyata

Jika program ini hanya memberi komisen untuk merekrut ahli baru tanpa produk atau perkhidmatan nyata yang dijual, maka ia boleh dianggap sebagai tidak patuh syariah. Dalam perniagaan yang sah menurut syariah, mesti ada produk atau perkhidmatan yang jelas yang dipromosikan atau dijual.

4. Ketiadaan elemen usaha (Effort)

Dalam Islam, pendapatan harus datang daripada usaha yang sah dan jelas. Jika komisen hanya diperoleh dengan merekrut ahli baru dan tidak memerlukan promosi sebenar produk atau perkhidmatan, ini boleh menimbulkan persoalan dari segi keadilan dan ketelusan perniagaan.

5. Skim Piramid dan Multi-Level Marketing (MLM)

Model perniagaan yang menyerupai skema piramid atau multi-level marketing (MLM) sering kali menimbulkan persoalan dari sudut kesahihan syariah, terutamanya apabila:

Ahli dibayar hanya untuk merekrut ahli baru.
Tidak ada produk atau perkhidmatan yang jelas.
Keuntungan terutamanya diperoleh dari yuran ahli baru.

Oleh itu, berdasarkan ciri-ciri yang diberikan di dalam soalan yang ditanya, model perniagaan yang diterangkan memiliki ciri-ciri perniagaan yang menggunakan model money game iaitu hasil perniagaan hanya dari kemasukan ahli-ahli baharu tanpa ada produk atau perkhidmatan yang jelas. Adalah dinasihatkan untuk menjauhkan diri dari model perniagaan yang tidak jelas hasil pendapatannya kerana ia boleh mendatangkan gharar yang boleh mengakibatkan perniagaan tersebut menjadi haram serta tidak akan diberkati Allah SWT.

والله أعلم بالصواب

Sekian, Terima Kasih."
https://emusykil.muftiselangor.gov.my/index.php/site/jawapan?id=5319,"  Soalan

Saya mencarum insurans tahunan (Takaful oleh Perbankan Islam) untuk anak saya (dibayar oleh saya) dan anak saya terpilih memenangi hadiah cabutan bertuah. Adakah saya sebagai pencarum untuk beliau (juga penjaga yang sah) diboleh untuk menggunakan hadiah tunai tersebut atau ianya adalah hak milik mutlak anak? Mohon penjelasan Sahibul Samahah Mufti / pihak yang berkaitan.","Jawapan  

السَّلَامُ عَلَيْكُمْ وَرَحْمَةُ اللَّهِ وَبَرَكَاتُهُ
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Sebagaimana Allah SWT berfirman dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah kamu makan (atau mengambil) harta (orang-orang lain) di antara kamu dengan jalan yang salah.

Merujuk kepada persoalan tuan berkaitan hadiah daripada cabutan bertuah yang diperolehi adalah milik si anak kerana akaun adalah milik beliau. Sudah menjadi tanggungjawan si bapa menafkahi si anak sehingga umurnya menjengah dewasa.

Oleh itu, si bapa tidak boleh mengambil harta anaknya dengan sewenang-wenangnya, penggunaan wang anak adalah terhad dalam keadaan dalam situasi-situasi berikut:

Kemaslahatan Anak: Segala perbelanjaan atau penggunaan harta anak mesti bertujuan untuk kebaikan dan faedah anak, contohnya, membayar pendidikan, keperluan asas, atau sebarang keperluan yang memberi manfaat kepada anak.

Tiada Penggunaan Untuk Kegunaan Peribadi Penjaga: Penjaga tidak boleh menggunakan harta anak untuk kepentingan peribadi mereka sendiri kecuali dalam situasi darurat yang sah (terpaksa) dan tiada sumber lain yang mencukupi. Dalam keadaan sedemikian, syarak membolehkan penjaga menggunakan harta anak dengan syarat ia dikembalikan sekiranya mampu di masa hadapan.

والله أعلم بالصواب
 

Sekian, terima kasih"
https://emusykil.muftiselangor.gov.my/index.php/site/jawapan?id=5323,"  Soalan

Assalamualaikum, jika kita bekerja di satu company yang memberi kita benefit seperti Staff Purchase 40%. Apabila ada seseorang yang ingin membelinya contoh keluarga atau kawan kawan. Tetapi saya hanya memberitahu saya dapat 30% kepada individu tersebut kerana beliau tidak tahu akan berapa percent staff purchase saya. Dikira 10% adalah untuk komisyen saya disebabkan saya yang dapat benefit kerana bekerja disitu. Adakah duit 10% itu dikira halal untuk saya atau sebaliknya? Terima kasih.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan,

Apabila seseorang itu bekerja di sebuah syarikat dan mendapat manfaat seperti diskaun staf, pekerja tersebut sebenarnya memegang amanah yang diberikan oleh syarikat tersebut. Diskaun ini biasanya diberikan kepada staf sebagai satu bentuk faedah yang eksklusif. Jika syarikat itu menetapkan bahawa diskaun tersebut hanya untuk penggunaan peribadi staf atau keluarga terdekat, maka ia perlu menggunakan kelebihan itu mengikut apa yang dibenarkan oleh syarikat. Sekiranya jual beli yang berlaku ini adalah dengan kebenaran syarikat dan syarikat membenarkan staf menjual dengan menggunakan diskaun sebagai staf dan menjual dengan harga yang lebih tinggi maka ia adalah diharuskan.


والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5325,"  Soalan

Saya dan suami mempunyai 2buah restoran dan kami sama2 mengusahakannya. Suami saya juga memberi gaji kepada saya. Tapi gaji saya itu akan dibayar sekiranya saya ada keperluan....contohnya saya ingin mengirim duit kepada ibu saya atau saya ada kebutuhan sesuatu. Soalannya, jika saya mengambil wang hasil jualan itu sedikit, tanpa pengetahuan suami saya, adakah saya dikira sebagai mencuri?. Berdosa kah saya jika selama ini saya mengambil duit tersebut utk kegunaan saya serta anak2 tanpa pengetahuan suami? Mohon pencerahan...

 

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan:

Setiap harta yang dimiliki oleh pasangan perlu diuruskan dengan penuh amanah dan kejujuran. Walaupun puan dan suami bersama-sama mengusahakan perniagaan tersebut, namun hasil jualan perniagaan tetap dikira sebagai harta bersama yang perlu diurus dengan izin dan persetujuan bersama. Amanah ini menjadi keperluan khususnya jika ia melibatkan pengambilan wang dari hasil jualan bersama. Konsep bekerja menurut Islam adalah seseorang itu berhak mendapat gaji dan upah hasil daripada titik peluhnya, Bagi syarikat yang dikongsi bersama, keuntungan hendaklah dibahagikan sesama rakan kongsi berdasarkan persetujuan bersama. Sekiranya puan dan suami telah bersepakat bahawa tugas dilakukan secara bersama, bererti puan berhak mendapat 50% dan suami 50%. Kadar ini mungkin berubah mengikut persetujuan seseorang dengan rakan kongsinya.

Oleh itu, puan boleh mengambil bahagian puan sekalipun tidak diberi gaji secara spesifik oleh suami kerana itu adalah hak puan. Namun, pada bahagian suami, puan perlu meminta izin darinya. Sekali lagi disarankan agar puan berbincang secara baik dengan suami tentang hak gaji antara kedua pasangan kerana ia melibatkan harta masing-masing. Selain itu, ia juga dapat mewujudkan persefahaman mengenai penggunaan hasil jualan untuk perbelanjaan puan dan anak-anak.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5335,"  Soalan

Assalamualaikum tuan, saya ada beberapa persoalan, harap pihak tuan dapat memberi pencerahan,

 

Saya ada menyertai pertandingan saham ""paper trading"". Pertandingan ini sama seperti bermain saham yang sebenar tetapi menggunakan duit rekaan (duit maya). Pertandingan ini merupakan pertandingan berkumpulan. Pemenang dikira berdasarkan keuntungan yang diperolehi

Apa hukum membeli saham tidak patuh syariah dalam situasi ini ?

 

 

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Hukum asal pelaburan saham dalam Islam adalah harus dengan syarat pelaburan tersebut pelaburan yang patuh Syariah iaitu aktiviti utama syarikat mestilah halal dan tidak melibatkan perkara haram seperti riba, perjudian, atau pelaburan dalam perniagaan yang dilarang serta syarikat mesti mematuhi kriteria kewangan tertentu bagi mengelakkan amalan riba.

Merujuk kepada persoalan, secara umumnya menyertai pertandingan paper trading dengan niat untuk mempelajari selok belok antara pedagang untuk membina strategi dan mengasah kemahiran perdagangan pasaran, menguji strategi perdagangan dan membina keyakinan tanpa merisikokan wang sebenar adalah harus sekiranya saham yang diniagakan dalam pertandingan tersebut adalah saham yang patuh syariah.

Namun sekiranya terlibat dalam simulasi saham yang tidak patuh syariah, seperti syarikat arak, judi, atau yang melibatkan riba, seorang Muslim tidak wajar membiasakan diri dengan sesuatu yang haram, apatah lagi dalam hal perdagangan yang melibatkan unsur riba dan perjudian.

Sebaiknya berpeganglah kepada prinsip ihtiyat (berhati-hati). Meskipun tiada kesan sebenar dalam transaksi maya, melibatkan diri dalam saham yang tidak patuh syariah walaupun secara simulasi mungkin boleh membawa kepada kelalaian terhadap prinsip syariah dan boleh memberi kesan kepada hati (dengan membiasakan diri dengan sesuatu yang dilarang).

والله أعلم بالصواب

Sekian. Terima kasih. "
https://emusykil.muftiselangor.gov.my/index.php/site/jawapan?id=5358,"  Soalan

Assalamualaikum...

Sebuah syarikat luar negara yang berasaskan judi, membuat pelaburan di Malaysia untuk pembuatan Mesin Dialisis (pertama di Malaysia). Pengilangan Mesin Dialiais adalah tanpa melibatkan unsur-unsur bahan haram atau subhah.

Apakah hukumnya jika kita bekerja di kilang tersebut?

Kerana sesetengah pendapat mengatakan, kita tidak perlu tahu dari mana duit pelaburan itu datang. Pekerjaan membuat atau mengilang mesin dialisis adalah halal.

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan.

Seseorang yang menerima wang, pendapatan, gaji dari pihak lain hendaklah memastikan transaksi sumber kewangan yang diterima adalah jelas dan mematuhi syarak. Begitu juga dalam isu penerimaan gaji, maka ia perlu dipastikan tidak berlaku apa jua transaksi yang diharamkan antara majikan dan pekerja.

Adapun urusan sebelumnya iaitu antara majikan dan pihak pelabur yang berasaskan judi, maka ia tidak melibatkan urusan para pekerja yang menerima gaji secara langsung daripada syarikat tersebut. Bahkan para pekerja juga tidak dipertanggungjawabkan atas kesalahan itu. Firman Allah SWT di dalam Surah al-An'am ayat ke-164:

وَلَا تَزِرُ وَازِرَةٌ وِزْرَ أُخْرَىٰ 

Maksudnya: Dan seseorang yang boleh memikul tidak akan memikul dosa perbuatan orang lain (bahkan dosa usahanya sahaja). 

Oleh itu, berdasarkan penjelasan ringkas yang diberikan sumber pembayaran gaji ini adalah hasil produksi dan jualan mesin dialisisi dan tidak melibatkan kegiatan yang haram seperti pelaburan yang berasaskan perjudian atau seumpamanya maka ia tidak melarang seseorang untuk meneruskan pekerjaannya. Hal Ini kerana urusan haram itu tidak melibatkan diri penerima gaji berkenaan dan gaji itu diterima atas kerjanya yang halal, bukan atas kegiatan aktiviti syarikat yang tidak patuh syariah.

والله أعلم بالصواب

Sekian, Terima Kasih"
https://emusykil.muftiselangor.gov.my/index.php/site/jawapan?id=5359,"  Soalan

assalamualaikum encik atau puan,

saya mahu bertanyakan isu tentang keluarga yang mempunyai 2 orang anak sahaja. Seorang anak perempuan(bekerja) dan seorang anak lelaki(bekerja), dan ibu tidak bekerja dan si bapa bekerja, soalan ia begini,. 

 ""ADAKAH ANAK PEREMPUAN PERTAMA WAJIB MEMBERI SEPARUH DUIT GAJI KEPADA IBU BAPANYA SEDANGKAN MEREKA MEMPUNYAI ANAK LELAKI, AKAN TETAPI ANAK LELAKI PULA MEMBERI HANYA SEDIKIT BERBANDING ANAK PEREMPUAN. APAKAH WAJIB BAGI ANAK PEREMPUAN UNTUK MEMBERI SEPARUH GAJINYA KEPADA IBU BAPANYA SELAGI TIDAK BERKAHWIN""?

Gaji anak perempuan tidak menentu kadangkala, RM2500 kadang naik kadang turun, sama juga gaji anak lelaki RM2500, tetapi anak lelaki hanya memberi RM500 sahaja manakala anak perempuan memberi RM1500/1800. 

Sebelum memberi kami sekeluarga sudah membuat perbincangan, anak-anak setuju dengan harga yang ditetapkan untuk RM1500 anak perempuan dan RM500 anak lelaki, walaupun anak perempuannya tidak berapa setuju mahu atau tidak anak perempuan wajib bersetuju, kerana ia tahu kalau tidak bersetuju ibubapanya akan marah dan menggunakan dengan alasan ""selagi kau (anak perempuan) belum berkahwin, dan masih dibawah tanggungjawab bapa kau, kena beri lebih, kau(anak perempuan) sepatutnya tahu akan benda ni"" sedangkan mereka tahu anak perempuannya memerlukan duit lebih untuk tambah nilai kad TNG untuk naik kenderaan awam dan selebihnya untuk membeli barang keperluan dan sebagainya, berbanding anak lelaki yang tidak menggunakan duit yang banyak kerena mempunyai kenderaan yang diberikan oleh ibu bapanya. Apabila anak perempuan beri sedikit ia dimarahi oleh ibubapanya dan apabila ibubapa minta untuk tambah duit sedikit, anak perempuannya tidak memberi kerana habis bayar dan beli barang keperluan, ia ditengking dan dimarahinya sehingga tidak bertegur sapa dan apabila anak perempuannya itu berhenti bekerja untuk mencari kerja yang stabil dan tetap mereka mengatakan ""membelangkangkan keluarga"". Anak lelakinya beri sedikit tidak pula marah, jika minta untuk tambah duit dan anak lelakinya tidak beri, tidak pula ditengkingnya, malah masih bertegur dan cakap dengan elok. (minta maaf jika penerangan saya memeningkan)

soalan ke2

""ADAKAH BERDOASA JIKA IBU BAPA MEMBERI ATAU MENGELUARKAN KATA YANG KESAT SEHINGGA MENGURIS HATI ANAK2 

 soalan ke3

""SIAPAKAH YANG WAJIB MEMBERI DUIT ATAU NAFKAH DAN BERTANGGUNGJAWAB KEPADA IBU BAPANYA?""

soalan ke4

""ADAKAH IBU BAPA WAJIB MENETAPKAN JUMLAH YANG ANAK-ANAK BERI, ATAUPUN ANAK-ANAK MEMBERI MENGIKUT KEMAMPUAN MEREKA?""

itu sahaja soalan dari saya, harap pihak encik atau puan sudi menjawab soalan saya, TERIMA KASIH.

 

 

 

 

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Kami mengambil maklum terhadap persoalan yang telah dibangkitkan.

Nafkah bermaksud semua keperluan asas manusia, seperti makanan, minuman, pakaian dan juga tempat tinggal. Ia dinamakan nafkah kerana ia dikeluarkan atau dihabiskan untuk tujuan keperluan asas tersebut.

Jawapan bagi soalan 1:

Islam menetapkan bahawa nafkah yang wajib dikeluarkan kepada ibu bapa adalah bagi ibu bapa yang fakir. Oleh itu, anak-anak wajib memberikan nafkah kepada ibu bapa yang fakir dengan berbincang untuk mendapatkan kesepakatan dalam kalangan adik beradik. Adapun bagi keadaan ibu bapa yang berkemampuan, nafkah tidak wajib diberikan kepada mereka. Namun begitu, Islam menekankan agar berkelakuan baik terhadap ibu dan bapa. Justeru, pemberian nafkah juga digalakkan sebagai langkah berbuat ihsan terhadap ibu dan bapa di atas jerih perih mereka membesarkan kita.

Jawapan bagi soalan 2:

Berkenaan perilaku ibu bapa yang menyakiti hati anaknya, maka Islam menganjurkan agar berbuat baik terhadap ahli keluarga kerana ia merupakan satu amalan yang mulia. Hal ini berdasarkan hadis yang diriwayatkan oleh Saidatina ‘Aisyah RA bahawa Rasulullah SAW bersabda:

خَيْرُكُمْ خَيْرُكُمْ لِأَهْلِهِ وَأَنَا خَيْرُكُمْ لِأَهْلِي، وَإِذَا مَاتَ صَاحِبُكُمْ فَدَعُوهُ

Maksudnya: Sebaik-baik kalian adalah yang paling baik terhadap ahli keluarganya, dan aku adalah orang yang paling baik terhadap ahli keluargaku. Dan apabila salah seorang daripada ahli keluarga kalian meninggal dunia, maka biarkanlah dia (tinggalkanlah dia dan jangan berbicara tentang keburukannya). (Riwayat al-Tirmidhi)

Jawapan bagi soalan 3:

Perihal tanggungjawab ini menjadi keutamaan kepada anak lelaki tanpa menafikan tanggungjawab bagi anak perempuan. Oleh itu, dalam urusan ini setiap anak perlu melaksanakan tanggungjawab mereka terhadap ibu bapa dengan sebaiknya mengikut kemampuan masing-masing. Disebutkan dalam kitab Fiqh al-Manhaji: 

""Jika kedua-dua ibu bapa fakir dan mempunyai furu’ (anak-anak) yang setaraf (dari sudut kerabat) dalam kalangan mereka, kesemua furu’ itu mesti memberi nafaqah kepada ibu bapa mereka. Hal ini demikian kerana mereka mempunyai sebab wajib nafaqah. Bahagian nafaqah yang perlu dikeluarkan oleh perempuan adalah setengah bahagian lelaki, sebagaimana pembahagian pusaka.""

Jawapan bagi soalan 4:

Perlu diingatkan bahawa nafkah tersebut diberi mengikut kemampuan anak-anak tanpa mengkhususkan nilai tertentu. Islam tidak menetapkan jumlah tertentu dalam pemberian nafkah bahkan tidak mensyaratkan kewajipan secara mutlak kepada anak-anak sama ada belum berkahwin mahupun sudah berkahwin. Namun, Islam menekankan soal tanggungjawab yang perlu digalas oleh anak-anak ketika ibu bapa dalam kesusahan.

والله أعلم بالصواب

Sekian, Terima Kasih"
https://emusykil.muftiselangor.gov.my/index.php/site/jawapan?id=5416,"  Soalan

assalam tuan/puan saya orang peniaga baju bundle online dah offline.

1. apakah hukum saya menjual di malaysia RM 25

tetapi di luar negara saya menjual seharga 25USD hal ini kerana setiap negara market value nya berbeza adakah ini dibolehkan ? ","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Menjual barangan dengan harga yang tinggi mengikut harga pasaran adalah diharuskan selagi tiada unsur gharar (penipuan).

والله أعلم بالصواب

Sekian, terima kasih.

 

                                                                                                                           "
https://emusykil.muftiselangor.gov.my/index.php/site/jawapan?id=5417,"  Soalan

Assalamualaikum Ustaz,

Maaf soalan saya agak panjang.

Saya nak Tanya soalan berkenaan dengan satu keadaan yang keluarga saya alami .

Keluarga Saya punyai 5 orang ahli ustad .

Ibu Ayah Saya ,adik perempuan Dan adik Lelaki .

Ayah Saya sudah berbelas belas tahun tidak bersama ibu saya di satu rumah bersama adik-adik.dan Langsung tak beri kan kami nafkah apa sekali pon (makan , tempat tinggal ,pendidikan ,baju ,duit belanja ) Status ibu bapa Masih belum bercerai .Ibu saya pon bersabar harap ayah kembali baik suatu hari .

 

Ayah Saya ini selalu Ada masalah konflik sesama orang sekelilingnya , mempunyai ego yang tinggi , tidak solat ,malah sesama ibu Dan Ayah dia sendiri dimaki Dan dicaci .Sesama ibu bapa mertua nya pon dimaki Dan dicerca.

Sejak ditinggalkan oleh  ayah ,kami sekeluarga (ibu , saya Dan adik-adik semua ) tinggal bersama atok(ayah emak saya ).

Atok yang menjaga kebajikan kami semua .Bila ditanya ayah kenapa tidak beri nafkah .

Ayah balas ""isteri anak-anak tidak duduk sekali sama saya , tak ikut cakap saya , saya tidak wajib bayar nafkah ""

 

Ahkikatnya ustad ,sudah 4 Kali atok (ayah kepada ibu)sudah Cuber hantarkan ibu dan adik-adik saya kepada ayah tetapi selalu berkonflik saja .

Sepanjang konflik berbelas tahun nie saya tinggal di Selangor , ayah dimelaka , saya memang jaga komunikasi dengan ayah selalu .

Pernah saya meminta belikan baju raya ketika saya sedang belajar diuniversiti itu pon tak dibelikan .kadang beri saya 100 atau 50 untuk perbelanjaan , jumlah keseluruhan sepanjang kami berpisah ayah, ayah mungkin bagi saya tidak melebihi rm1000 untuk 15tahun ini .Namum saya sabar .

 

2019 ,Ketika saya di tahun kedua university, Ade satu penjualan harta datuk saya ( ayah kepada bapa saya ) dijual selepas kematiannya .Ayah Saya patut mendapat Dua bahagian daripada harta tersebut berbanding adik-adik perempuan yang lain .Namum ketika itu ,nenek kami (ibu kepada ayah Saya )ambil keputusan untuk berikan bahagian ayah kami kepada kami (saya , ibu , adik-adik saya ) tanpa pengetahuan ayah Saya untuk perbelanjaan pendidikan Dan rumah tangga .

Kini ayah pertikaikan balik harta dia dicuri oleh anak-anak nya sendiri Dan menuduh ibu saya bersubahat .

Nenek berikan bahagian harta itu atas alasan ayah kami biarkan kami begitu sahaja .

Namum ketika kami Dapat wang jualan harta itu bahagian ayah , saya beritahu ayah Dan minta izin pada tahun berikutnya ,Namum kini ayah enggan mengaku ,Dan kini minta balik Wang harta bahagian dia .

Kami Dan guna pakai untuk pendidikan saya Dan adik-adik termasuk makan minum kami semua .Wang itu sudah abis diguna pakai.Kini ayah ungkitkan isunya Dan meminta balik Wang tersebut 

Apakah hukumnya ustad ?

Belasan tahun (18 tahun mungkin )anak anak Dan isteria dibiar begitu tanpa diberi nafkah , bila kami mendapat bahagian hartanya tidak kami sebagai anak yang dihutangi nafkah boleh guna pakainya ?

 

Apa hak kami dibiar begitu sahaja ustad ?

Apakah tuntutan ayah saya kepada Wang nya adalah betul? Sedangakn kami dihutangi nafkah olehnya ?

Terima kasih

 

 

 

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang telah dibangkitkan.

1. Secara asasnya, seorang bapa bertanggungjawab untuk menyediakan keperluan asas anak-anaknya seperti makanan, tempat tinggal, pakaian, dan pendidikan tanpa mengira sama ada mereka tinggal bersamanya atau tidak. Perbuatan mengabaikan nafkah atas alasan tidak tinggal bersama adalah bertentangan dengan prinsip Islam. Hal ini kerana, mengabaikan kewajipan ini tanpa alasan yang sah dianggap sebagai kegagalan dalam memenuhi tanggungjawab yang utama. 

2. Mengambil bahagian harta pusaka milik bapa boleh dihukumkan sebagai pampasan atas sebab tidak menunaikan nafkahnya. Namun begitu, ia sewajarnya dibawa berbincang bersama pihak bapa kerana harta itu adalah miliknya. Oleh kerana kecuaian nafkah anak ini masih berlaku, maka penyelesaian boleh diambil menerusi jalan perundangan di Mahkamah Syariah seluruh Malaysia yang telah menyediakan beberapa solusi bagi memberikan pengajaran kepada seorang suami atau bapa yang telah cuai atau culas dalam menyediakan nafkah anak-anak.

3. Tuntutan ayah terhadap harta pusaka arwah bapa kepada ayah yang telah diserahkan oleh isteri arwah (ibu kepada bapa) adalah tindakan yang tidak wajar kerana harta yang diserahkan tersebut adalah sebagai hutang nafkah yang tidak diserahkan secara sempurna sebagaimana dimaklumkan.

Oleh itu, tuan dinasihatkan agar mendapatkan pandangan serta nasihat daripada Jabatan Agama Islam berhubung perkara ini untuk tindakan lanjut atau membuat tuntutan secara adil melalui mahkamah syariah.

والله أعلم بالصواب

Sekian, Terima Kasih"
https://emusykil.muftiselangor.gov.my/index.php/site/jawapan?id=5419,"  Soalan

Assalammua’laikum ustaz, nak tanya, dulu saya ada daftar ulangan SPM guna duit mak saya Rm 63 untuk bank in online untuk mendaftar SPM..kemudian saya beri duit saya Rm63 ibarat ganti duit itu pada dia..tapi skrg bila fikir bilik takut duit saya itu asalnya tidak berkat yg saya beri pada dia..iaitu duit gaji saya yg tidak amanah dalam pekerjaan takut jadi haram sebelum ini..

 

Jadi bila sampai masa saya jawab exam tersebut kemudian jika lulus dapat sijil SPM itu apakah sijil saya itu halal? Hasil yg saya beri pada ibu saya secara tidak sah itu, tetapi ibu saya daftar SPM untuk saya bank in duit gaji halal ibu saya secara online.

 

2. Sbb niat saya belajar juga nak dapatkan peluang pekerjaan yg halal dan ganti balik duit yg tidak amanah sebelum ini menjadi kpd duit halal dan ganti duit itu semula pada company, kadar jumlah yg sebelum2 ini yg saya pernah beri duit itu pada ibu saya secara tidak sah itu..

 

3. ada juga perbuatan saya sebelum ini bayar balik pada ibu saya seperti duit secara tidak sah (handphone, tablet, laptop dan lain-lain) jika saya sudah ganti bayar balik pada company dengan duit halal sebelum ini yg saya beri duit kpd ibu saya secara tidak sah, bolehkah ibu saya guna duit itu yg saya bayar sebelum ini secara tidak sah itu? Sama ada dalam bank atau alam maya yg dia sudah simpan duit saya yg sebelum ini? 

 

Mohon penjelasan mufti terima kasih..","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Merujuk kepada soalan yang diajukan, ingin dijelaskan terlebih dahulu bahawa pada dasarnya harta yang diperoleh dengan cara haram atau tidak diiktiraf oleh syarak seperti hasil rompakan, jualan barang curi, perjudian, rasuah dan seumpamanya adalah dikategorikan sebagai harta haram. Ia tidak boleh digunakan untuk kepentingan diri sendiri mahupun ahli keluarga dan ia wajib dibersihkan sama ada dengan cara memulangkannya semula kepada pemilik harta tersebut, disalurkan untuk kepentingan orang awam atau diserahkan kepada baitulmal Majlis Agama Islam Negeri.

Merujuk kepada soalan yang diajukan:

1. Sijil SPM tersebut tetap dikira halal.

2. Niat untuk mencari pekerjaan yang halal adalah niat yang murni dan perlu diusahakan sebaiknya.

3. Ibu tidak menanggung dosa atas bagaimana duit tersebut didapatkan dan duit itu adalah halal untuk ibu. Tanggungjawab untuk membersihkan semula wang tersebut adalah terletak pada individu yang terlibat. Justeru, individu yang terlibat hendaklah segera bertaubat dan berazam untuk tidak mengulanginya lagi. Di samping itu, perlulah berusaha sebaiknya mencari dan memberi ibu wang dari sumber yang halal. Berikut adalah kaedah yang boleh dilakukan:

Menyerahkan jumlah wang tersebut kepada Baitulmal untuk maslahah-maslahah umum umat Islam.
Menyerahkan kepada golongan fakir miskin dengan niat untuk membersihkan harta yang haram, kerana niat sedekah hanya boleh dilakukan dengan duit yang halal sahaja.
Jika harta tersebut merupakan harta rompakan, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada Baitulmal Majlis Agama Islam Negeri.
والله أعلم بالصواب

Sekian, Terima Kasih"
https://emusykil.muftiselangor.gov.my/index.php/site/jawapan?id=5420,"  Soalan

Assalamualaikum ustaz, saya nak bertanyakan berkenaan dengan status atau hukum sekiranya membeli baucer yang bernilai RM10 dengan harga RM5 sahaja. Jadi, dengan baucer yang bernilai RM10 tadi, saya boleh membeli barangan yang berharga RM10 padahal saya hanya perlu membayar RM5 sahaja untuk menukarkan kepada baucer yang bernilai RM10 tersebut. Jadi, saya tertanya-tanya adakah pertukaran RM5 kepada baucer bernilai RM10 itu dianggap sebagai amalan riba' kerana pertukaran yang tidak sama nilai. harap persoalan saya ini akan dijawab. Terima kasih.","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Baucar (voucher) adalah dokumen yg boleh ditukarkan dengan barang-barang atau perkhidmatan tertentu. Baucar tidak termasuk dalam kategori wang yang boleh diguna pakai pada semua keadaan, barang dan tempat. Penggunaan umum baucar adalah terhad kepada barangan atau kedai tertentu. 

Bagi menjawab soalan yang diajukan, membeli baucar yang nilainya RM10 dengan membayar RM5 tidak dikira riba. Ini kerana ia tidak cukup syarat sebagai wang. Pembelian baucar ibarat membeli barangan lain. Walaupun begitu, perlu lihat kepada syarat-syarat yang telah ditetapkan berkaitan penggunaan baucar. Jika pihak pengeluar baucar menyatakan larangan jual beli baucar tersebut, maka baucar itu tidak boleh dijual beli.

والله أعلم بالصواب

Sekian, terima kasih.

 

                                                                                                                           "
https://emusykil.muftiselangor.gov.my/index.php/site/jawapan?id=5421,"  Soalan

Assalam Tuan,

Adakah wajib bg saya memberi wang bulanan kepada ibu saya? Ayah saya berkemampuan dan mendapat pencen serta ada membuat sedikit perniagaan.Masalah saya,ayah saya tak memberi wang yg cukup kepada ibu saya.ibu saya selalu memberitahu hal ini.Jadi saya peruntukan sebulan RM 300 untuknya memandangkan saya ada buat sedikit perniagaan.Perniagaan saya merosot sedikit dan saya dah serahkan tapak perniagaan saya kepada tuan kedai.saya saya tidak mempunyai income lain memandangkan saya pun kena langsaikan hutang kereta setiap bulan.wajibkan saya memberi duit pada ibu saya Tuan?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan. Berbuat baik kepada ibu bapa adalah wajib sebagaimana firman Allah SWT dalam surah al-Isra ayat 23:

وَقَضَىٰ رَبُّكَ أَلَّا تَعْبُدُوا إِلَّا إِيَّاهُ وَبِالْوَالِدَيْنِ إِحْسَانًا

Maksudnya: Dan Tuhanmu telah perintahkan, supaya engkau tidak menyembah melainkan kepada-Nya semata-mata, dan hendaklah engkau berbuat baik kepada ibu bapa.

Anak-anak adalah wajib memberi nafkah kepada ibu bapa yang miskin, berusia dan tiada pendapatan. Manakala jika ibu bapa yang berkemampuan dan mempunyai pendapatan maka tidak menjadi kewajipan bagi anak-anak untuk memberi mereka nafkah. Perkara ini sepertimana dinukilkan dalam kitab al-Mughni li Ibn Qudamah. Pemberian nafkah kepada ibu bapa merupakan salah satu perbuatan baik yang boleh dilakukan oleh anak-anak sebagai membalas jasa dan pengorbanan ibu ayah membesar dan mendidik anak-anak.

Berdasarkan kepada persoalan puan, sebagai anak tidak kira lelaki atau perempuan sama ada sudah berkahwin atau belum. Anak-anak yang sudah mempunyai pendapatan sendiri harus berbincang dan bersepakat sebaiknya dengan si ayah atau adik-beradik yang lain dalam urusan pemberian nafkah kepada ibu supaya perkara ini tidak terbeban hanya kepada puan sahaja. Semoga dengan bakti puan dengan ibu akan mendapat ganjaran pahala yang besar di sisi Allah SWT dan dimurahkan rezeki untuk terus berbakti kepada ibu dengan kemampuan kewangan yang sedia ada walaupun tidak banyak.

والله أعلم بالصواب 

Sekian, terima kasih"
https://emusykil.muftiselangor.gov.my/index.php/site/jawapan?id=5424,"  Soalan

Assalamualaikum Pihak Mufti Selangor,

Saya Azman dan mempunyai persoalan berkaitan ekonomi /muamalat, iaitu berkenaan penggunaan WISE card.

Saya ada merujuk kepada dua link dibawah dimana kedua pendapat (yg dikeluarkan pada 2023) tersebut ada sedikit perbezaan. Satu pendapat tidak membenarkan manakala satu pendapat lagi menghukumkan harus. Tetapi kedua pendapat bersetuju bahawa segala transaksi, caj-caj yg dikenakan, adalah syariah compliance.

Cume bagi pendapat pertama (link 1) , menyatakan bahawa kad WISE ini ada menggunakan account J.P Morgan di negara2 luar. Maka kita tak boleh bersubahat dalam hal tersebut. Tetapi, pada pendapat saya ini adalah diluar kawalan kite. Apakah pandangan pihak Mufti berkenaan perkara ini?

 

Link yg dirujuk;

1. https://www.facebook.com/UstazAbdulAzizMN/posts/kad-wiselatar-belakangramai-orang-bertanyakan-hukum-menggunakan-kad-wise-wise-ca/715294607058666/

2. https://maktabahalbakri.com/1724-penggunaan-wise-card/

Terima Kasih Tuan/Puan

Azman

019-2255823 / azman.abk@gmail.com","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan dan setelah meneliti kedua-dua sumber yang dinyatakan, pandangan daripada Maktabah al-Bakri boleh diterima dan lebih menepati persoalan yang timbul iaitu penggunaan Wise Card dalam muamalat Islam. Secara asasnya apa-apa urusniaga adalah harus selagi mana tidak terdapat bukti bahawa penggunaan kad ini mengandungi unsur riba dan ketidak pastian (gharar).

والله أعلم بالصواب 

Sekian, terima kasih"
https://emusykil.muftiselangor.gov.my/index.php/site/jawapan?id=5454,"  Soalan

Salam

Saya ada persoalan mengenai Kad Perubatan (Medical Card). Sy sedang mencari Medical Card yg sy mampu untuk bayar sebagai persediaan kepada diri sy dan keluarga sy. Tapi bila sy survay Medical Card dibawah Takaful kebanyakan adalah mahal dan diluar kemampuan sy. Harga juga akan naik seiring dengan usia sy menyebabkan sy merasakan ianya amat membebankan kerana kenaikan gaji sy tidak lah banyak setiap tahun

Baru baru ni sy ada ditawarkan satu Medical Card yg mampu milik. Harga nya sangat sesuai dengan kemampuan sy. Cuma bila sy tanya agent, ianya bukan lah takaful dan agent ada bagi surat dr pihak atasan mengatakan yg dana disumbangkan dari pencarum ini tidak dimasukan ke unsur perjudian, arak dan lain lain yg melanggar syariat terutamanya orang Islam. Persoalannya adakah sy boleh ambil kad perubatan yg sebegini kerana kad perubatan ini bukanlah takaful pada masa yg sama sy juga tidak mampu untuk memiliki kad perubatan yg ada takaful ni atas faktor harga yg sangat membebankan sy. Sy mempunyai pengalaman dimana sy telah dapat rawatan yg agak teruk di hospital kerajaan menyebabkan kenapa sy mahukan kad perubatan sebagai persediaan utk sy dan keluarga sekiranya perlu dirawat untuk dapatkan rawatan di hospital swasta dan bukanlah kerajaan. 

Terima kasih ","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan,

Secara umumnya terdapat perbezaan yang jelas antara sistem Takaful dan Insurans Konvensional,

Sistem takaful adalah berdasarkan ta'awun (kerjasama) dan tabarru' (sumbangan). Setiap peserta menyumbang kepada dana bersama, dan dana ini digunakan untuk membantu peserta yang lain apabila diperlukan. Aspek ini menjadikannya lebih selaras dengan prinsip syariah, kerana ia melibatkan akad (kontrak) yang bebas daripada unsur riba (faedah), gharar (ketidakpastian melampau), dan maysir (perjudian).

Manakala insurans konvensional pula sangat berbeza dengan sistem takaful di mana sistem ini mengandungi unsur-unsur yang tidak selaras dengan prinsip syariah, seperti riba, gharar, dan maysir. Unsur-unsur ini muncul apabila ada ketidakpastian dalam jumlah pampasan atau keuntungan yang diterima oleh syarikat insurans. Firman Allah SWT dalam surah al-baqarah ayat 275:

وَأَحَلَّ اللَّـهُ الْبَيْعَ وَحَرَّمَ الرِّبَا

Maksudnya:

Maksudnya: Allah telah menghalalkan berjual-beli (berniaga) dan mengharamkan riba.

Memiliki kad perubatan tidaklah termasuk di dalam perkara dharuriyyat (keperluan utama), ini kerana fasiliti kesihatan yang disediakan oleh kerajaan pada hari ini berada pada tahap yang baik dan mencukupi. Oleh itu, pilihlah yang bersesuaian dengan bajet dan kemampuan agar tidak tertekan dengan kekangan kewangan apabila melanggan kad perubatan yang telah dipilih.

Manakala surat penjelasan dari pihak atasan yang menyatakan dana insurans tersebut tidak terlibat dengan perjudian, riba, atau perkara haram lain adalah satu petunjuk yang baik, tetapi ia perlu dilihat lebih mendalam. Sebaiknya dakwaan pihak berkaitan diteliti untuk melihat bagaimana dana diuruskan, dan adakah terdapat akad yang mengandungi unsur yang meragukan seperti riba atau gharar. ini kerana walaupun surat tersebut ada menyebut dana diuruskan secara syariah-compliant, ia mungkin tidak menggantikan struktur dan prinsip akad Takaful sepenuhnya. Jika dana masih beroperasi dengan sistem insurans konvensional, maka ia secara langsung akan terlibat dengan riba, terlibat dengan unsur-unsur gharar dan elemen lain yang tidak sepenuhnya selaras dengan syariah.


والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5471,"  Soalan

Assalamualaikum saya ingin bertanya. Saya dahulu membeli telefon saya ada bercampur duit haram dan juga yuran sem kedua saya dibayar menggunakan wang haram. Ada juga beberapa buku yang saya beli menggunakan wang yang sama. Jadi, saya kebanyakan menyiapkan tugasan yang diberikan menggunakan telefon sahaja dan saya manfaatkan buku yang dibeli untuk menjawab soalan peperiksaan. Jadi soalan saya, adakah perbuatan saya ini boleh mengakibatkan sijil yang saya bakal terima menjadi haram digunakan, kerana saya menggunakan barang-barang yang dibeli dengan duit haram untuk belajar dan menjawab ujian peperiksaan. Untuk sekarang, saya tidak mempunyai duit untuk membeli telefon baharu namun saya boleh menyiapkan tugasan menggunakan laptop, cumanya saya perlu menggunakan hotspot daripada telefon saya. Adakah cara ini lebih baik buat saya?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Dalam Islam sememangnya umat Islam perlu memastikan sumber pendapatan yang diperolehi dengan jalan yang mematuhi kehendak Syarak. Sebagaimana Allah SWT berfirman dalam surah al-Baqarah ayat 188:

وَلَا تَأۡكُلُوۤا۟ أَمۡوَ ٰ⁠لَكُم بَیۡنَكُم بِٱلۡبَـٰطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil.

Merujuk kepada soalan yang diajukan, menggunakan wang haram untuk menampung yuran dan kegunaan semasa pengajian adalah suatu perbuatan yang dilarang oleh syarak dan berdosa. Ini adalah kerana wang haram atau wang yang tidak patuh syariah tidak boleh digunakan untuk kepentingan sendiri sebagaimana keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-87 yang bersidang pada 23-25 Jun 2009 bahawa harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manafaat dan kepentingan diri sendiri serta perlu dibersihkan melalui kaedah-kaedah tertentu.

Walau bagaimanapun, perbuatan tersebut tidak menjadikan hasil (sijil pengajian) menjadi haram. Namun dikhuatiri ia boleh menghilangkan keberkatan pekerjaan serta pendapatan yang diperolehi daripada sumber yang tidak halal.

Perkara terbaik yang perlu dilakukan adalah bertaubat kepada Allah SWT, menyesali perbuatan yang telah dilakukan serta berazam untuk tidak mengulanginya. Sekiranya wang haram itu berkaitan dengan hak orang lain, maka ia perlu diganti atau meminta kemaafan daripada pemiliknya. 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5473,"  Soalan

Assalammua’laikum ustaz, nak tanya, 

 

1. Ada syarikat satu ini buat riba tapi saya tidak terlibat dengan riba dan bila dapat gaji apakah gaji saya itu halal? Saya telah mengetahui nya sebelum masuk kerja lagi..tapi tak dapat tahu kesahihannya..

 Saya nak kerja di AEON big, tapi  bahagian foodline iaitu bahagian membuat makanan..apakah hukumnya? Sbb saya tidak terlibat dgn riba cuma andai Jika tersebut syarikat itu terlibat dgn riba..

 

2. jika ada staff non muslim yang kerja di area foodline yg buat makanan itu, dan dia buat makanan itu dari yang halal kandungannya, cuma saya waspada dan was2 bekerja dgn non muslim..apakah kandungan yg dia buat itu masih halal? 

 

Saya perlukan jawapan ini dgn segera kerana saya nak mohon kerja, mohon Penjelasan.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Kami mengambil maklum terhadap persoalan yang telah dibangkitkan.

1. Bekerja di syarikat yang terlibat dalam urusan riba adalah dilarang kerana perbuatan riba ditegah dalam urusan agama. Namun begitu, melihat kepada realiti zaman kini khususnya dalam soal mencari peluang pekerjaan yang sememangnya berhadapan dengan kesukaran. Justeru, seseorang yang bekerja dengan syarikat yang terlibat secara langsung dalam urusan riba perlu berusaha meninggalkan pekerjaan tersebut dan mencari peluang yang lebih baik. Jika mengalami kesukaran dalam mencari pekerjaan, maka dibolehkan untuk terus bekerja di syarikat tersebut dengan syarat tidak meredhai kegiatan itu dan tetap berusaha mencari peluang pekerjaan yang bebas daripada sebarang unsur riba.

Adapun seandainya puan ditempatkan di bahagian yang tidak terlibat dalam urusan riba secara langsung seperti foodline dan seumpamanya, maka adalah diharuskan dan gaji yang diterima adalah halal. Namun perlu dipastikan pekerjaan tersebut tiada keterlibatan dengan sesuatu perkara yang haram seperti arak. Sekiranya ada, maka ia menjadi haram kerana Rasulullah SAW melaknat 10 golongan yang terlibat dengan arak.

2. Makanan yang dibuat oleh non-Muslim adalah halal sekiranya bahan dan ramuan yang digunakan adalah dari sumber halal dan, dan bebas daripada sebarang unsur haram (seperti bahan najis). Islam tidak melarang seorang Muslim bekerja dengan non-Muslim selagimana tidak ada pelanggaran syariat dalam pekerjaan tersebut. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5474,"  Soalan

Assalammualaikum ustaz.

Saya seorang isteri yang bekerja.Pendapatan saya adalah RM 5,000.00 manakala suami RM 3,000.00.Suami byr kereta ats nama saya sbyk RM 700.00, manakala komitmen taska RM 960.00, makan minum anak-anak, duit minyak kereta adalah perbelanjaan saya, termasuk bil air bil elektrik .Saya akn defisit gaji dan terpksa buat loan dan gadai emas. Saya mempunyai personal loan RM 1600.00, dan byran rumah rumah RM 901.00.

 

Dalam hal ini, suami menyatakan kerana perlu membayar kereta dia tidak dpt bayar komitmen lain.Makna lainnya tidak mahu bayar.Saya mnta utk suami bayar bil air dan elektrik.Suami tidak mahu bayar.Alasan kereta.Dari 2019 hingga 2020 ini alasannya.

 

Dalam hal ini, saya berasa sangat beban.14 tahun yg sangat membebankan.Suami tidak prnh mengucap kata maaf @terima kasih atas segala bantuan yg saya berikan.

 

Saya pohon, dlm situasi saya ini, apakah hak dan tanggjawab suami dari segi nafkah keluarga?

Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Kami mengambil maklum terhadap persoalan yang telah dibangkitkan.

Perkara utama yang seharusnya difahami terlebih dahulu adalah nafkah asas yang perlu ditanggung oleh suami. Sebagaimana yang telah disepakati oleh kebanyakan ulama, nafkah asas yang perlu ditanggung oleh seorang suami terbahagi kepada 7 perkara iaitu makanan, barang dapur, pakaian, tempat tinggal, peralatan membersihkan diri, barangan rumah dan pembantu kepada isteri sekiranya menjadi kebiasaan bagi isteri mempunyai pembantu (bagi suami yang mampu). Perkara ini adalah berpandukan firman Allah SWT di dalam Surah al-Baqarah ayat 233:

وَٱلۡوَٰلِدَٰتُ يُرۡضِعۡنَ أَوۡلَٰدَهُنَّ حَوۡلَيۡنِ كَامِلَيۡنِۖ لِمَنۡ أَرَادَ أَن يُتِمَّ ٱلرَّضَاعَةَۚ وَعَلَى ٱلۡمَوۡلُودِ لَهُۥ رِزۡقُهُنَّ وَكِسۡوَتُهُنَّ بِٱلۡمَعۡرُوفِۚ

Maksudnya: Dan ibu-ibu hendaklah menyusukan anak-anak mereka selama dua tahun genap iaitu bagi orang yang hendak menyempurnakan penyusuan itu; dan kewajipan bapa pula ialah memberi makan dan pakaian kepada ibu itu menurut cara yang sepatutnya.

Merujuk kepada persoalan yang diajukan, adalah menjadi kewajipan bagi seorang suami menanggung perbelanjaan atau nafkah asas isteri dan anak walaupun isteri mempunyai pendapatan sendiri. Namun, perlu diingatkan bahawa pemberian nafkah ini mestilah sesuai dengan kemampuan suami.

Adapun kos tanggungan kenderaan yang dimiliki sewajarnya dipertimbangkan semula bagi pihak suami, sekiranya ia mengakibatkan pengabaian nafkah bagi anak-anak maka wajar diutamakan anak-anak kerana ia merupakan tanggungjawab utama yang perlu dilaksanakan bagi seorang bapa. 

Walau bagaimanapun, puan dinasihatkan untuk berbincang secara penuh hikmah dengan suami dan disarankan membuat pelan tindakan bersama bagi mengurus kewangan keluarga. Puan juga boleh mendapatkan khidmat nasihat kekeluargaan di Unit Undang-undang Keluarga, Pejabat Agama Islam Daerah dan Bahagian Undang-Undang Keluarga, Jabatan Agama Islam Selangor (JAIS).

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5476,"  Soalan

Baru-baru ini saya menerima wang tuntutan insuran daripada kemalangan jalanraya dan ia berjumlah USD14,000. Apakah hukum zakat ke atas wang tersebut?

Terima kasih!","Jawapan  

السلام عليكم ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Sekiranya wang tuntutan ini berbentuk insuran konvensional dan bukannya takaful, maka pendapatan, dividen atau tuntutan yang diperolehi adalah tidak halal dan tidak boleh digunakan untuk sebarang perbelanjaan dan TIDAK WAJIB dizakatkan. Berdasarkan keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (Jawatankuasa Muzakarah MKI) Kali Ke-94 yang bersidang pada 20 -22 April 2011 telah membincangkan Status Pampasan Polisi Insurans Konvensional Selepas Kematian Pembeli Polisi. Muzakarah telah memutuskan seperti berikut:

Setelah meneliti keterangan, hujah-hujah dan pandangan yang dikemukakan, Muzakarah berpandangan bahawa insurans konvensional adalah suatu muamalah yang tidak patuh syariah kerana mempunyai elemen-elemen yang bercanggah dengan prinsip teras Islam.
Sehubungan itu, Muzakarah bersetuju memutuskan bahawa pampasan polisi insurans konvensional yang diterima oleh ahli waris adalah dikira sebagai harta tidak patuh syariah.
Dalam hal ini, jumlah bayaran pokok pembeli polisi ketika hayat sahaja dikategorikan sebagai harta peninggalan si mati yang perlu diagihkan secara sistem faraid. Manakala baki pampasan polisi insurans konvensional tersebut tidak boleh diwarisi oleh ahli waris secara sistem faraid serta wajib dilupuskan dengan diserahkan sama ada kepada pihak Baitulmal Majlis Agama Islam Negeri-Negeri atau didermakan untuk tujuan kebajikan termasuklah kepada golongan fakir dan miskin.
Jika terdapat ahli waris pembeli polisi, contohnya isteri atau anak-anak pembeli polisi dikategorikan sebagai golongan fakir dan miskin, maka hukumnya adalah harus bagi ahli waris tersebut untuk mengambil wang pampasan polisi insurans konvensional tersebut dengan jumlah sekadar keperluan sebagai fakir dan miskin setelah disahkan oleh pihak berkuasa atau Jawatankuasa Kariah kawasan berkenaan. Baki wang pampasan polisi tersebut perlulah dilupuskan mengikut cara yang telah dinyatakan dalam perkara (iii) di atas.

Sila rujuk pautan berikut http://e-smaf.islam.gov.my/e-smaf/index.php/main/mainv1/fatwa/pr/10274

والله أعلم بالصواب

Sekian, terima kasih

 "
https://emusykil.muftiselangor.gov.my/index.php/site/jawapan?id=5489,"  Soalan

Assalamualaikum wm wb. Saya berumur 68 tahun (OKU) adalah pemegang polisi insuran perubatan Hospitalisasi Konvensional. Insuran ini adalah satu-satunya yang ditawarkan oleh AIA Berhad yang meliputi warga emas lingkungan umur melebihi 60 tahun hingga 100 tahun. Liputan umur lanjut begini tidak disediakan oleh TAKAFUL dan syarikat Insuran lain. TAKAFUL hanya menawarkan polisi dibawah umur 60 tahun sahaja. Saya pula tidak diterima untuk memegang polisi dari sysrikat insuran lain jika pun ada  kerana mempunyai rekod penyakit berat. 

Saya masih jahil dalam bab ini. Mohon pencerahan dari pihak tuan.

Saya mudah dihubungi melalui email marzukiu@gmail.com  dan atau WhatApps 012-2834106.

Maaf saya tidak boleh bersuara kerana kecacatan pita suara. Sukacita dapat berhubung hanya melalui teks.

Terima kasih.

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Pada asasnya, mengambil sebarang bentuk polisi insurans konvensional adalah haram di dalam Islam kerana ia mengandungi unsur gharar dan perjudian. Perkara ini sebagaimana diputuskan di dalam Mesyuarat Jawatankuasa Fatwa Majlis Kebangsaan Bagi Hal Ehwal Ugama Islam Malaysia keli ke-16 yang bersidang pada 15-16 Februari 1979, yang memutuskan bahawa insuran nyawa sebagaimana yang dikendalikan oleh kebanyakan Syarikat Insuran adalah haram.


Walau bagaimanapun, pengecualian diberikan kepada perlindungan rawatan perubatan dengan syarat berikut:
1.    Terdapat keperluan mendesak kepada perlindungan rawatan perubatan tersebut. Tidak mengambil perlindungan tersebut menyebabkan kemudharatan atau kesukaran yang nyata.
2.    Telah dipastikan tidak terdapat mana-mana Syarikat Takaful yang menawarkan perlindungan rawatan perubatan tersebut. Jika ada, kos yang dikenakan oleh Syarikat Takaful sangat tinggi dan di luar kemampuan.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5492,"  Soalan

Assalamualaikum wbt,

saya ingin bertanya kemusykilan terlebih dahulu saya bekerja admin dengan sebuah Koperasi di Malaysia yang memiliki estet di beberapa negeri. ada diantara estet dibangunkan projek perumahan.

projek perumahan tersebut dilaksanakan secara Joint Venture dgn melantik kontraktor. Pihak kontraktor yang mengurus pembinaan marketing dsbgnya. 

selepas hakmilik individu setiap rumah dikeluarkan oleh Pejabat Tanah saya ditugaskan bahagian Penyempurnaan SuratCara Hakmilik iaitu urusan mengenai Pindahmilik Tanah kepada pemilik/pembeli rumah.

dalam situasi saya ada dikalangan pembeli/peminjam yang ingkar dalam pinjamannya spesifiknya yang mengambil pinjaman konvensional. maka bank konvensional melalui peguamnya akan menghantar

surat memohon kepada kami pihak Pemaju bagi mengeluarkan Surat Keizinan/Kebenanaran/Akujanji untuk melelong harta tersbt. persoalannya adakah dalam situasi saya yang perlu berurusan dgn pihak

bank konvesional bg mengeluarkan surat jaminan lelong dan akan memindah milik harta tsbt sekiranya ada pembida nanti dikira bersubahat dan tolong menolong dan golongan yang terlibat dalam perkara riba.

adakah saya perlu berusaha mencari pekerjaan lain yang tiada kaitan dengan perkara tersebut.

 

Terima kasih.

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Mengikut kepada situasi yang diterangkan, puan tidak terlibat secara langsung dengan perbankan konvensional. Sebagaimana yang difahami, skop kerja puan adalah berkaitan penyempurnaan suratcara hakmilik iaitu urusan mengenai pindahmilik tanah kepada pemilik/pembeli rumah. Urusan puan dengan perbankan konvensional hanyalah untuk mengeluarkan surat jaminan lelong dan pindah milik sahaja.

Namun sekiranya urusan puan ada kaitan dengan pinjaman termasuk menguruskan atau mempromosikan, maka ia boleh termasuk dalam bertolong-tolong pada perkara maksiat (riba) dan ia adalah haram.

sebagaimana Allah SWT berfirman dalam surah al-Baqarah ayat 275:

الَّذِينَ يَأْكُلُونَ الرِّبَا لَا يَقُومُونَ إِلَّا كَمَا يَقُومُ الَّذِي يَتَخَبَّطُهُ الشَّيْطَانُ مِنَ الْمَسِّ ۚ ذَٰلِكَ بِأَنَّهُمْ قَالُوا إِنَّمَا الْبَيْعُ مِثْلُ الرِّبَا ۗ وَأَحَلَّ اللَّهُ الْبَيْعَ وَحَرَّمَ الرِّبَا ۚ

Maksudnya: Orang-orang yang memakan (mengambil) riba itu tidak dapat berdiri betul melainkan seperti berdirinya orang yang dirasuk Syaitan dengan terhuyung-hayang kerana sentuhan (Syaitan) itu. Yang demikian ialah disebabkan mereka mengatakan: ""Bahawa sesungguhnya berniaga itu sama sahaja seperti riba"". Padahal Allah telah menghalalkan berjual-beli (berniaga) dan mengharamkan riba.

Oleh itu, pekerjaan yang dilakukan pada waktu ini tidak terlibat dengan urusan riba, namun perlu sentiasa berwaspada dan berhati-hati agar tidak terlibat dengan sebarang urusan yang boleh menyebabkan pendapatan yang diterima menjadi bercampur-campur antara halal dan haram dan boleh memyebabkan hilang keberkatan pada harta yang diusahakan.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5516,"  Soalan

Assalamualaikum ustaz

Mohon pencerahan berkaitan tuntutan/claim yg dibuat samada sah atau tidak

Polisi syrkt tempat sy bekerja ada mengeluarkan arahan untuk tuntutan makan dan perjalanan

Isu 1

""Petugas adalah tidak layak bagi bayaran sara hidup sekiranya makanan disediakan sama ada oleh Kumpulan  atau pihak penganjur sepanjang tempoh bertugas di luar stesen""

1.Isu saya ketika ini adakah sy boleh mengambil sebahagian dari nilai disebabkan makanan yg disediakan tidak setara dgn bayaran sara hidup.cth makanan yg disediakan dlm nilai RM15.kelayakan claim adalah 30..jd sy ambil baki RM15..tujuan sy mengambil baki kerana sy tidak meminta mereka utk menyediakan makanan kerana sy mempunyai niat utk makan di tempat lain.

Isu 2

""Semua tuntutan bertugas di luar stesen yang dibuat oleh petugas akan dikira dari/ke stesen petugas melainkan jarak sebenar (tempat kediaman petugas ke lokasi bertugas di luar stesen) adalah lebih dekat daripada jarak dari stesen petugas dan lokasi bertugas di luar stesen""

2.Dalam kontek sy yg tinggal di terengganu sy tidak layak membuat tuntutan sekiranya ada urusan di KL kerana ia adalah stesen sy(office)..tetapi sekiranya sy bertugas di terengganu bolehkah sy membuat tuntutan(mileage) dr KL..bukan niat utk membuat tuntutan palsu tetapi lebih utk cover cost sekiranya perlu ke KL..untuk makluman ustaz bos sy mengarahkan claim perjalanan dibuat semua dr KL(office) tidak kira tinggal di mana sekalipun.

mohon pandangan ustaz

 

 ","Jawapan  

السلام عليكم ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan,

Berkaitan dengan isu tuntutan bayaran sara hidup, khususnya tentang makanan yang disediakan oleh syarikat atau pihak penganjur, berikut adalah apa yang dapat di fahami berdasarkan apa yang telah ditetapkan oleh polisi:

Polisi Syarikat: Polisi menyatakan bahawa petugas tidak layak menuntut bayaran sara hidup sekiranya makanan disediakan oleh syarikat atau penganjur semasa bertugas di luar stesen. Ini bermaksud, sekiranya makanan sudah disediakan, petugas tidak boleh menuntut sebarang bayaran tambahan, tanpa mengira nilai makanan tersebut.

Nilai Makanan yang Disediakan: Dalam kes yang dinyatakan, makanan yang disediakan adalah bernilai RM15, manakala kelayakan tuntutan pula adalah RM30. Berdasarkan polisi ini meskipun makanan yang disediakan bernilai lebih rendah, polisi syarikat sudah menetapkan bahawa jika makanan disediakan oleh pihak syarikat atau penganjur, anda tidak layak untuk menuntut baki dari lebihan makanan yang disediakan mengikut kelayakan.

Tujuan untuk Makan di Tempat Lain: Walaupun anda mungkin berniat untuk makan di tempat lain dan tidak meminta makanan yang disediakan, polisi syarikat perlu dipatuhi. Sebaik sahaja makanan disediakan, hak untuk tuntutan bayaran sara hidup bagi makanan dianggap telah digantikan. Oleh itu, menuntut baki (RM15) tidak dibenarkan kerana ini bertentangan dengan arahan yang telah dikeluarkan oleh pihak syarikat.

Berdasarkan senario di atas adalah menjadi kewajipan kepada pegawai untuk mengikut polisi syarikat selagimana polisi yang dibina itu tidak melanggar hukum syarak. Manakala untuk situasi kedua pula berkaitan tuntutan perjalanan.Berikut adalah apa yang difahami berdasarkan apa yang telah ditetapkan oleh polisi:

Polisi Tuntutan Perjalanan: Polisi syarikat yang menetapkan bahawa semua tuntutan perjalanan akan dikira dari stesen petugas (contohnya, pejabat di Kuala Lumpur) melainkan jarak dari tempat kediaman petugas ke lokasi bertugas di luar stesen adalah lebih dekat berbanding jarak dari stesen petugas.

Ini bermaksud, walaupun tempat tinggal di Terengganu, sebarang tuntutan perjalanan mesti dikira dari stesen petugas, iaitu pejabat di Kuala Lumpur, kecuali tempat kediaman anda lebih dekat dengan lokasi bertugas di luar stesen.

Kes Berdasarkan Soalan:

Urusan di Kuala Lumpur: Memandangkan Kuala Lumpur adalah stesen bagi petugas berdasarkan arahan majikan, pekerja adalah tidak layak untuk membuat tuntutan perjalanan jika ada urusan di Kuala Lumpur kerana itu sudah dikira sebagai tempat kerja tetap.

Bertugas di Terengganu: Jika diarahkan bertugas ke Terengganu, tuntutan perjalanan masih perlu dibuat dari Kuala Lumpur (stesen petugas) dan bukan dari tempat kediaman di Terengganu, kecuali jarak dari kediaman ke lokasi bertugas di Terengganu lebih dekat daripada jarak dari Kuala Lumpur. Arahan ini adalah selari dengan polisi syarikat yang menetapkan bahawa semua tuntutan perjalanan perlu bermula dari stesen petugas.

Oleh itu, berdasarkan situasi dan senario yang diberikan tuntutan perjalanan ke Terengganu mesti bermula dari Kuala Lumpur, selaras dengan arahan majikan dan polisi syarikat. Walaupun niatnya adalah untuk menampung kos perjalanan ke Kuala Lumpur, adalah penting untuk memastikan tuntutan yang dibuat mematuhi peraturan yang ditetapkan bagi mengelakkan sebarang isu berkenaan tuntutan yang tidak sah.

Adalah dicadangkan untuk berbincang dengan bahagian sumber manusia syarikat bagi mendapatkan penjelasan yang lebih terperinci dan tepat berdasarkan polisi yang telah ditetapkan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5530,"  Soalan

Assalamualaikum. Saya ingin bertanya berkenaan apakah hukum menggunakan duit pinjaman bank sebagai mas kahwin?

Situasinya adalah seperti ini. Si fulan telahpun menyimpan sejumlah 7k bagi tujuan untuk mas kahwinnya nnti. Namun duit simpanan tersebut terpaksa digunakan bagi membeli barangan keperluan lain. Akhirnya sehingga tarikh perkahwinan, si fulan terpaksa meminjam kepada pihak bank bagi menggantikan duit simpanan beliau. Adakah duit tersebut dianggap sebagai pertukaran bagi untuk menggantikan duit mas kahwin yang telah disimpan pada awalnya?

Mohon pencerahan mufti. Terima kasih.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan,

Dalam persoalan yang dinyatakan ada beberapa aspek yang perlu difahami sebelum menentukan status hukumnya, iaitu konsep mas kahwin, menggunakan duit yang dipinjam untuk dijadikan mas kahwin, serta beberapa aspek kewangan yang berkaitan dengan pinjaman bank.

Secara umumnya mas kahwin atau mahar adalah pemberian wajib dari suami kepada isteri semasa akad nikah sebagai tanda penghargaan dan bukti kesungguhan suami. Allah SWT berfirman dalam surah an-Nisa' ayat 4:

وَآتُوا النِّسَاءَ صَدُقَاتِهِنَّ نِحْلَةً

Maksudnya: Berikanlah mas kahwin (mahar) kepada wanita (yang kamu nikahi) sebagai pemberian dengan penuh kerelaan.

Mas kahwin tidak disyaratkan dalam bentuk wang tunai, apa yang penting adalah ia diserahkan dengan penuh kerelaan dan dipersetujui oleh kedua-dua pihak. Nilai mahar juga bergantung kepada kemampuan pihak suami dan persetujuan bersama.

Secara asasnya penggunaan duit pinjaman bank yang diperoleh daripada bank merupakan wang yang boleh digunakan bagi memenuhi keperluan hidup termasuk mas kahwin, selagi mana pinjaman tersebut adalah pembiayaan patuh syarak yang bukan pinjaman konvensional, Selain daripada itu, pastikan ianya bermampuan untuk membayar semual pinjaman tersebut.

Manakala bagi isu menggunakan duit mas kahwin yang disimpan untuk belanja kahwin boleh datang dari mana-mana sumber yang halal baik secara simpanan atau dari pinjaman yang patuh syariah, memandangkan duit yang disimpan untuk mas kahwin telah habis dibelanjakan untuk keperluan lain maka duit yang diperolehi melalui pembiayaan dari bank boleh digunakan untuk mas kahwin.

والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=5545,"  Soalan

Assalamualaikum, seorang rakan saya terlibat dengan kegiatan judi online dan telah pun bertaubat. Pada masa yang sama, dia mempunyai hutang dengan saya dalam kuantiti yang agak banyak dan ada antara wang saya digunakan untuk berjudi. Dia masih mempunyai beberapa barangan yang dibeli menggunakan hasil judi. Persoalan saya, bolehkah barangan yang dibeli menggunakan hasil judi itu dijual dan hasil jualan digunakan untuk membayar hutang saya? Terima kasih","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Menjual barangan hasil judi merupakan wang atau harta tidak patuh syariah. Wang daripada jualan barang hasil judi tersebut juga dikira harta tidak patuh syariah. Harta tidak patuh syariah tidak boleh diguna atau dimanfaatkan untuk kegunaan sendiri dan harta tersebut perlu dibersihkan dengan diserahkan kepada baitulmal atau untuk kegunaan awam seperti membaiki jalan, menambah baik fasiliti sekolah dan sebagainya.

Bagi menjawab soalan yang diajukan, tidak boleh membayar hutang seseorang dengan menggunakan wang daripada harta tidak patuh syariah. Dalam konteks ini, wang daripada jualan barang hasil judi adalah harta tidak patuh syariah.

والله أعلم بالصواب

Sekian, terima kasih.

 

                                                                                                                           "
https://emusykil.muftiselangor.gov.my/index.php/site/jawapan?id=5550,"  Soalan

Assalamualaikum Ustaz,

Saya ingin bertanya mengenai hukum jual beli sebagai juru jual. Saya adalah seorang juru jual yang bekerja di syarikat menjual motosikal berkuasa tinggi yang terkemuka di Malaysia. 
 

Setiap bulan boss saya akan menyuruh saya untuk menjual 1 biji motosikal berkuasa tinggi yang boleh dikatakan paling hot di dalam pasaran Malaysia. Jika pelanggan mahu membeli motosikal ini mereka harus menunggu bertahun tahun untuk mendapatkanya kerana demand yang terlalu tinggi.

 

Boss saya menyuruh saya menjual motosikal ini dengan harga yang lebih tinggi dari harga biasa kerana 1 motosikal ini kami jual ready stocks, tidak perlu tunggu untuk mendapatkanya. Harga asal RM 80k tapi ready stocks kedai menjual sebanyak RM 85k.

Saya pula akan mengambil kesempatan dengan menjual kepada pelanggan yang berminat dengan harga yang lebih tinggi kerana saya ada unit yang terhad untuk motosikal ready stocks ini. Dengan penjualan yang lebih ini saya akan dapat extra commission untuk diri saya juga. Saya akan menjual dlm lingkungan RM 88k ke RM 91k, lebihan duit jualan akan diambil saya untuk extra commission. Saya tak paksa pelanggan untuk membeli, tapi kebanyakan mereka akan membeli dengan harga tersebut.

Apakah hukum jual beli diatas, adakah halal disisi Islam. Mohon pencerahan Ustaz.

Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Merujuk kepada soalan yang diajukan, menjual barang dengan harga yang lebih mahal dari harga beli bagi tujuan keuntungan adalah harus dan tidak dikira sebagai riba'. Ia juga bukanlah satu bentuk kezaliman bahkan itulah takrif bagi bagi tijarah atau jual beli:

عِبَارَة عَن شَرَاءِ شَيْء لبَيع بِالربح

Maksudnya: Suatu ibarat berkenaan membeli sesuatu dengan tujuan menjualnya (semula) untuk mendapatkan keuntungan. 

Selain itu, akad antara pihak-pihak yang berkontrak hendaklah saling redha-meredhai (التراضي) semasa memeterai akad. Jumhur fuqaha’ bersepakat bahawa prinsip saling redha-meredhai merupakan syarat sah akad. Dalil al-Quran adalah menerusi firman Allah SWT di dalma surah an-Nisa’ ayat 29: 

  يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ مِّنكُمْ

Maksudnya: Hai orang-orang yang beriman, janganlah kamu saling memakan harta sesama kamu dengan jalan yang batil, kecuali dengan jalan perniagaan yang berlaku dengan suka sama-suka di antara kamu.

Justeru, dapat disimpulkan bahawa mengambil untung dalam perniagaan bukanlah sejenis riba dan diharuskan selagi mana tidak membawa kepada penindasan dan kezaliman. Selain itu, jual beli yang dibuat adalah berdasarkan saling redha-meredhai (التراضي) antara penjual dan pembeli dan tiada unsur paksaan sehingga membebankan pembeli kerana tiada unsur pilihan di situ. Adapun mengambil komisyen dari jualan tersebut adalah harus di sisi syarak sekiranya barang jualan tersebut berupa halal maka mengambil komisyen juga halal. Selain itu, mengambil komisyen juga adalah persetujuan antara tuan dan company maka perlu diberi makluman berkenaan penentuan anggaran tertentu yang diterima secara terperinci. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5646,"  Soalan

Al-Baqarah 275

Sblm Allah mengharamkan riba, Allah melarang menyamakan riba dgn jual-beli. Allah membezakan riba dgn jual-beli dimana riba tu haram dan jual-beli tu halal.

Riba itu ambik untung atas pinjam dan Jual-beli itu ambik untung atas kos barang. Dlm kata lain riba itu ttg pemberi hutang dan jual-beli itu ttg penjual barang.

Perbaikan Islam menukar pinjam ke jual-beli utk menutup riba, padahal bank itu pemberi pinjam mcm along dgn ceti bukannya penjual barang. Knp dibenarkan tukar identiti.??

Kalaulah pinjam bole ditukar kejual-beli, xperlulah Allah haramkan riba kerana riba itu ttg pinjam.

Menyamakan riba dgn jual-beli pun Allah xbagi, mane mungkin menukar-ganti. 

Dibawah sy berikan cth formula jual-beli utk menutup riba yg gagal.

Pelanggan dtg nak pinjam 75% utk beli rumah rm400ribu. Kalau guna kaedah jual-beli, untung kena dikira atas harga rumah rm400ribu. Bukan atas rm300ribu kerana kalau dikira atas rm300ribu, ianya dikira riba kerana ambik untung atas pinjam. Disini perbankan islam terjerat dgn kaedah jual-beli.

 ","Jawapan  

السلام عليكم ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Firman Allah SWT dalam Surah Ali-Imran ayat 130:

يَا أَيُّهَا الَّذِينَ آمَنُوا لَا تَأْكُلُوا الرِّبَا أَضْعَافًا مُّضَاعَفَةً ۖ وَاتَّقُوا اللَّـهَ لَعَلَّكُمْ تُفْلِحُونَ

Maksudnya: Wahai orang-orang Yang beriman! Janganlah kamu makan atau mengambil riba’ dengan berlipat-lipat ganda, dan hendaklah kamu bertaqwa kepada Allah supaya kamu berjaya.

Bagitu juga daripada al-Sha'bi RA berkata:

لَعَنَ رَسُولُ اللَّهِ صلى الله عليه وسلم آكِلَ الرِّبَا وَمُوكِلَهُ وَشَاهِدَهُ وَكَاتِبَه

Maksudnya: Rasulullah SAW melaknat orang yang memakan riba’, orang yang memberi riba’, saksinya dan penulisnya.(Riwayat an-Nasa’i)

Perbankan Islam mengamalkan kaedah akad, seperti akad simpanan (wadiah), akad perkongsian (mudarabah), akad sumbangan (tabarru’), dan akad perkongsian pembelian harta (musyarakah mutanaqisah). Kesemua akad ini menepati hukum syarak kerana mempunyai akad yang jelas dan tidak mengandungi unsur-unsur riba, gharar (ketidakpastian) dan maisir (perjudian). Sebagai contoh, mungkin ramai yang tidak sedar, keuntungan daripada wang simpanan tanpa akad yang betul, ialah riba. Bayaran premium insurans tanpa akad yang betul mengandungi unsur ketidakpastian sekali gus mempunyai unsur perjudian

Antara perbezaan ketara perbankan konvensional menggunakan kontrak pinjaman dan keuntungn dibuat berdasarkan faedah atas transaksi pinjaman. Manakala bagi perbankan Islam, kontrak yang digunakan ialah Bai’ Bithaman Ajil (BBA) atau kontrak Musyarakah Mutanaqisah (MM). Justeru keuntungan yang diperolehi adalah daripada jualan atau pajakan yang dilakukan oleh bank. 

Tidak wajar untuk menuduh atau beranggapan bahawa perbankan Islam sama sahaja dengan sistem konvensional, kerana setiap produk perbankan Islam dikaji dan dipantau secara teliti oleh panel Syariah yang diiktiraf atas kepakaran mereka. Segala produk yang dikeluarkan menggunakan akad yang sah di sisi Islam dan memastikan ia terhindar sepenuhnya daripada unsur riba.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5647,"  Soalan

Assalamualaikum

Apa hukum menyertai pertandingan memancing. Sebelum pertandingan pihak penganjur kolam ikan mengumumkan pemenang pertama rm130000 utk ikan plg berat dan juga hadiah2 lain mengikut berat ikan serta hadiah kereta utk cabutan bertuah. Hadiah2 telah dipamerkan di khemah penganjur sebelum pertandingan. Setiap peserta membayar rm100 utk yuran penyertaan. Adakah pertandingan ini di kira berjudi? Saya tidak pasti adakah duit hadiah2 kemenangan itu dtg dr yuran penyertaan rm100 itu atau tidak. Mohon pencerahan.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Allah SWT berfirman dalam surah al-Ma’idah ayat 90:

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, judi, pemujaan berhala dan mengundi nasib dengan batang-batang anak panah, adalah (semuanya) kotor (keji) dari perbuatan syaitan. Oleh itu hendaklah kamu menjauhinya supaya kamu berjaya.

Tanggungjawab memastikan sumber kewangan hadiah adalah sepenuhnya terletak pada pihak penganjur. Penganjur hendaklah sedar bahawa hukum menggunakan yuran peserta sebagai hadiah untuk pemenang adalah tidak dibenarkan dalam Islam, kerana ia mengandungi unsur pertaruhan yang melibatkan kerugian kepada peserta yang kalah, bergantung kepada nasib semata-mata. Sebagai alternatif, pihak penganjur disarankan mendapatkan penajaan bagi menyediakan hadiah kepada pemenang. Namun begitu, yuran peserta boleh digunakan untuk menampung kos yang telah dikeluarkan serta keperluan pentadbiran pertandingan, asalkan tidak wujud unsur perjudian atau pertaruhan dalam penggunaannya.

Perkara ini telah diperhalusi sebagaimana dalam Garis Panduan Berasaskan Hadiah yang dikeluarkan oleh JAKIM pada tahun 2013.

والله أعلم بالصواب 

Sekian, terima kasih"
https://emusykil.muftiselangor.gov.my/index.php/site/jawapan?id=5663,"  Soalan

Assalamualaikum warahmatullahi wabarakatuh. Saya pengurus Maahad Tahfiz. Pelajar di tahfiz kami sebahagiannya dari kalangan anak asnaf fakir miskin. Terkadang ada individu datang ingin memberi wang fidyah kepada tahfiz kami. Jadi adakah boleh kami menggunakan wang fidyah tersebut, membayar yuran makan pelajar asnaf miskin di tahfiz kami? Yuran tahfiz RM 450, RM 200 daripadanya adalah yuran makan bulanan. ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Merujuk kepada soalan yang diajukan, secara dasarnya duit fidyah boleh dibelanjakan kepada golongan fakir dan miskin. Imam al-Nawawi menyatakan fidyah hanya diberikan kepada golongan yang berhak menerimanya sahaja iaitu kalangan fakir dan miskin sahaja. 

Berdasarkan soalan yang diajukan, dibenarkan pihak pengurusan untuk menggunakan wang fidyah tersebut untuk tujuan khusus membayar yuran makan pelajar dari kalangan asnaf miskin sahaja. 

والله أعلم بالصواب"
https://emusykil.muftiselangor.gov.my/index.php/site/jawapan?id=5664,"  Soalan

Salam ustaz,

saya ada persoalan. Saya seorang isteri. Alhamdulillah suami saya seorang yang bertanggungjawab. Segala keperluan dan kemahuan sy dan anak2, suami dahulukan lebih dari diri sendiri. Cuma saya ingin mencari duit sendiri utk kemahuan saya dan membantu ayah sy. Suami sy izinkan. Suami tak pernah minta atau bertanya kemana perginya duit saya. Saya banyak menghabiskan duit saya kepada ayah saya bagi membalas jasanya membesarkan sy. Sebulan kami adik beradik telah membayar loan rumah dan kereta. Dia samping itu kami berikan wang belanja sebanyak rm1400. Tapi sejak kematian ibu, ayah sy me wanita lain dan ingin mengahwininya. Sejak berkenalan dgn wanita itu. Ayah sy sering meminta wang. Bukan sikit jumlah. Selang 2 hari 300. Sy tak sampai hati, mengeluh juga tapi sy tetap memberi. Dan saya juga tahu wang yg saya salurkan telah pergi ke teman wanita ayah sy. Perkara ini membebankan saya. Soalan sy, adakah sy derhaka apabila sy menipu ayah sy mengatakan sy telah kehabisan wang. Andai kata suami saya tidak redha sy berhempas pulas bukan lagi utk keperluan ayah sy, tetapi utk memenuhi kehendak ayah sy yg kerap meminta wang, adakah sy berdosa?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين أما بعد

Merujuk kepada soalan yang diajukan, ingin dinyatakan terlebih dahulu bahawa tindakan bekerja dengan mendapatkan keizinan suami dan memberi wang untuk perbelanjaan ayah adalah merupakan tindakan yang mulia dan terpuji. Walau bagaimanapun, perbuatan menipu tidak dibenarkan dalam Islam. Oleh itu, dinasihatkan agar berterus terang dengan ayah mengenai bebanan yang dirasa kerana perlu menampung perbelanjaan yang semakin meningkat disebabkan perubahan corak perbelanjaan ayah yang kemungkinannya berpunca dari kehadiran teman wanita ayah sebagaimana disebutkan dalam soalan yang diajukan. Perbincangan perlu dibuat antara adik-beradik dan ayah supaya memperoleh kata sepakat, begitu juga dengan suami. Namun, sekiranya jelas suami tidak mengizinkan isteri untuk terus bekerja semata-mata bagi menampung perbelanjaan ayah, maka seorang isteri wajib mentaati perintah suami. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5674,"  Soalan

Assalamualaikum, apa hukum jika saya telah membayar medical card hampir 3 tahun , tetapi tahun ini baru saya tahu medical card saya merupakan konvesional kerana tidak diberitahu oleh ejen berkenaan ini. Dan saya telah guna insurans tersebut untuk merawat penyakit pada tahun kedua. Sekiranya saya mengambil takaful, takaful tidak akan cover penyakit tersebut. Apakah hukum dan tindakan yang perlu saya lakukan ? Ada yang mencadangkan untuk saya ambil takaful pada masa yang sama. Tapi saya tidak mampu untuk membayar medical card melebihi rm300 sebulan.. saya khuatir ia akan menjadi haram sepanjang bayaran saya ke atas insurans ini. Terima kasih","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Secara umumnya, mengambil medical card konvensional atau apa-apa produk perlindungan yang berasaskan konvensional adalah suatu perkara yang diharamkan kerana ia telah diputuskan sebagai haram oleh pelbagai pihak autoriti agama seluruh dunia. Di samping itu kerana telah terdapat alternatif yang lebih baik iaitu takaful yang berasaskan tabarruk atau derma yang dikumpulkan dan kemudian diagihkan dalam kalangan ahli yang memerlukan.

Oleh itu, umat Islam mestilah berikhtiar untuk mencari jalan lain selain daripada terlibat dengan perkara yang jelas telah diharamkan dalam Islam. Memilih untuk menggunakan medical card konvensional dibolehkan hanya apabila tiada jalan lain boleh digunakan untuk menyelamatkan nyawa seseorang atau mengelak daripada kemudharatan yang besar.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5678,"  Soalan

Assalamualaikum, 

Terlebih dahulu saya ucapkan terima kasih kerana menjawab persoalan saya. 
 

Saya ada menerima wang atas dasar sedekah dari kawan saya dan dia telah memaklumkan yang wang tersebut adalah dari hasil judi. Adakah saya boleh menerima dan menggunakannya? Terima kasih","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Merujuk kepad persoalan yang diajukan.

Wang hasil judi adalah wang atau harta tidak patuh syariah. Wang tidak patuh syariah tidak boleh digunakan untuk kegunaan atau perbelanjaan peribadi. Oleh itu, tidak boleh terima dan gunakan wang hasil judi tersebut untuk kegunaan sendiri. Wang tersebut hendaklah dibersihkan dengan membelanjakannya untuk manfaat orang awam seperti membaiki jalan, membina sekolah dan maslahat-maslahat awam yang lain, wang tersebut juga boleh diserahkan kepada Baitulmal Majlis Agama Islam Selangor sebagai agensi yang akan menguruskan wang tidak patuh syariah.

والله أعلم بالصواب

Sekian, terima kasih.

 

                                                                                                                           "
https://emusykil.muftiselangor.gov.my/index.php/site/jawapan?id=5703,"  Soalan

Assalamualaikum w.b.t..

Saya adalah bekas pekerja salah sebuah bank konvensional, dan bekerja sebagai “debt collector“ pengutip hutang bagi pelanggan yang mempunyai tunggakan bayaran bagi kedua-dua akaun pinjaman konvensional dan pinjaman Islamik sejak tahun 2014.

Namun bermula pada zaman PKP pada tahun 2020, selain sebagai “debt collector” pengutip hutang, saya juga diminta terlibat secara langsung dalam skop kerja “restructuring accounts” penstrukturan semula akaun pinjaman perumahan, dengan menyediakan kontrak perjanjian bagi kedua-dua akaun pinjaman konvensional dan pinjaman Islamik jika terdapat pelanggan yang mempunyai masalah kewangan untuk membuat bayaran tunggakan tersebut, sebelum saya tersedar dari kesilapan besar ini dan akhirnya telah mengambil keputusan untuk berhenti kerja pada tahun lepas.

Jumlah keseluruhan akaun pinjaman konvensional dan akaun pinjaman Islamik yang terlibat dalam “debt collections” kutipan hutang di bawah pemantauan “bucket team” saya adalah lebih kurang sama sahaja di antara kedua-dua pinjaman tersebut.

Selain saya menerima gaji bulanan, saya juga menerima bayaran “incentive” bonus pada setiap bulan sekiranya berjaya mencapai KPI yang ditetapkan oleh pihak pengurusan bank dan “incentive” bonus ini pula akan dibayar untuk setiap akaun pinjaman yang telah berjaya dibuat “restructuring” penstrukturan semula berdasarkan kepada “outstanding balance” akaun pinjaman tersebut. “Incentive” bonus ini akan dibayar lebih tinggi bagi akaun pinjaman yang mempunyai “outstanding balance“ yang besar dan sebaliknya bagi akaun pinjaman yang mempunyai “outstanding balance” yang lebih kecil.

Berdasarkan gambaran situasi di atas, saya mempunyai beberapa kemusykilan seperti di bawah :

1) Adakah status gaji bulanan dan “incentive” bonus yang diterima itu adalah wang haram/ syubhah kerana keterlibatan dalam skop kerja “debt collections” pengutipan hutang bagi kedua-dua akaun pinjaman konvensional dan pinjaman Islamik?

2) Jika gaji bulanan dan “incentive” bonus itu adalah wang haram/ syubhah, bagaimanakah cara pengiraan yang betul untuk saya serahkan kepada pihak Baitulmal? Ini kerana, sehingga saat ini wang terimaan tersebut masih berbaki lebih kurang RM45,000.00 di dalam akaun simpanan Islamik yang telah diasingkan.

Adakah wang tersebut perlu diserahkan kesemuanya, iaitu sebanyak RM45,000.00 kepada pihak Baitulmal dan jika tidak, bagaimanakah pula cara pengiraannya?

3) Adakah saya wajib menggantikan semula bayaran gaji bulanan dan “incentive” bonus yang telah dibelanjakan dengan jumlah lebih kurang RM400,000.00 sepanjang tempoh pekerjaan saya hampir 10 tahun di bank berkenaan? Ini kerana, sehingga pada hari ini saya masih tidak bekerja dan hanya bergantung sepenuhnya kepada wang pencen penakat arwah suami saya lebih kurang RM800.00 sebulan.

4) Apakah status wang caruman KWSP hasil dari pekerjaan saya sebelum ini sebagai “debt collector” pengutip hutang bagi kedua-dua akaun pinjaman konvensional dan pinjaman Islamik sedangkan wang caruman KWSP saya adalah berasaskan simpanan Shariah berkuatkuasa pada tarikh 01/01/2019?

5) Jika wang caruman KWSP tersebut adalah wang haram/ syubhah, bagaimanakah cara pengiraan yang betul untuk saya serahkan kepada pihak Baitulmal sebaik sahaja saya dibenarkan untuk membuat pengeluaran sepenuhnya ketika mencapai umur 55 tahun kelak?

Adakah saya perlu serahkan kesemua wang caruman KWSP, iaitu berjumlah setakat hari ini adalah RM153,000.00 memandangkan keterlibatan pekerjaan saya dalam “debt collections” pengutipan hutang bagi kedua-dua akaun pinjaman konvensional dan pinjaman Islamik?

6) Apakah pula status wang yang diterima dari hasil jualan rumah, iaitu sebanyak RM108,000.00 yang sebelum ini rumah berkenaan dibeli menggunakan wang caruman akaun 2 KWSP dan “incentive” bonus dari pekerjaan saya sebagai “debt collector” pengutip hutang bagi kedua-dua akaun pinjaman konvensional dan pinjaman Islamik (hampir 10 tahun dari tahun 2014 sehingga 2023) dan sebelum itu, saya juga pernah bekerja di sebuah restoren nasi ayam (hampir 4 tahun dari tahun 2010 sehingga 2013), di mana terdapatnya percampuran wang caruman KWSP hasil dari 2 pekerjaan tersebut di dalam akaun simpanan Shariah KWSP saya?

Untuk makluman pihak tuan/ puan, jumlah pengeluaran akaun 2 KWSP yang dibuat pada tahun 2016 adalah sebanyak RM21,100.00 sebagai bayaran deposit (bagi tujuan pembelian rumah berkenaan) dan jumlah keseluruhan wang caruman KWSP setakat tahun 2013 adalah sebanyak RM25,000.00, yakni wang halal hasil dari bekerja di sebuah restoren nasi ayam terdahulu sebelum saya terlibat dalam dunia perbankan konvensional bermula pada tahun 2014. Sementara pinjaman perumahan yang dibuat pula adalah berasaskan pembiayaan Islamik, iaitu “Commodity Murabahah Home / Shophouse Financing-i” dari Maybank Islamic. Namun begitu, “legal fee” bayaran guaman sebanyak RM7,000.00, dan bayaran bulanan pinjaman perumahan serta “advance payment” yang telah dibuat sebanyak RM129,000.00 adalah menggunakan wang gaji dan “incentive” bonus yang diterima pada setiap bulan dari bank konvensional berkenaan.

7) Jika wang dari hasil jualan rumah tersebut adalah wang haram/ syubhah, bagaimanakah cara pengiraan yang betul untuk saya serahkan kepada pihak Baitulmal?

Adakah saya dibenarkan untuk mengambil wang modal dari bayaran deposit rumah tersebut, iaitu sebanyak RM21,100.00 memandangkan ia adalah wang halal hasil dari bekerja di sebuah restoren nasi ayam sehingga tahun 2013 sebelum terlibat dalam dunia perbankan konvensional bermula pada tahun 2014, meskipun pengeluaran kali pertama wang caruman KWSP tersebut dibuat pada tahun 2016 bagi tujuan pembelian rumah berkenaan?

8) Apakah pula status wang yang diterima dari hasil kutipan sewa rumah berkenaan sebelum berjaya dijual baru-baru ni?

9) Adakah saya wajib menggantikan semula wang kutipan sewa yang telah dibelanjakan dengan jumlah lebih kurang RM72,000.00, sepanjang tempoh 6 tahun sewaan? Ini kerana, sehingga pada hari ini saya masih tidak bekerja dan hanya bergantung sepenuhnya kepada wang pencen penakat arwah suami saya lebih kurang RM800.00 sebulan?

 

 

 

 

 

 

 

 

 

 

 

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

1. Pendapatan hasil daripada  harta yang  tidak patuh syariah adalah  harta haram yang diperolehi melalui jalan-jalan yang tidak syarie iaitu mengambil harta yang terdapat larangan ke atasnya, atau yang dinamakan sebagai batil oleh Allah SWT. Syarak telah melarang lapan perkara pokok iaitu riba, gharar, perjudian, penipuan, rampasan, ihtikar (monopoli barangan), rasuah dan perniagaan yang tidak patuh syariah serta mendatangkan kemudaratan (seperti arak, babi, bangkai, makanan yang memudaratkan, pendapatan daripada pelacuran dan seumpamanya).Manakala kebanyakan fuqaha’ mutakhir ini mentakrifkan harta tidak patuh syariah ialah harta yang dimiliki dan diperolehi melalui wasilah yang tidak diiktiraf oleh syarak seperti rompakan, rampasan, hasil jualan barang curi, rasuah, perjudian, loteri, transaksi riba, perlindungan insurans konvensional, keuntungan pelaburan di dalam sekuriti tidak patuh syariah dan seumpamanya.

Muzakarah Jawatankuasa Fatwa ke-87, Majlis Kebangsaaan bagi Hal Ehwal Islam pada 23-25 Jun 2009, memutuskan bahawa di dalam Islam harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manfaat dan kepentingan diri sendiri serta perlu dibersihkan melalui kaedah-kaedah berikut:

i. Diserahkan kepada baitulmal untuk maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya;

ii. Diserahkan kepada golongan fakir miskin; atau

iii. Jika harta tersebut merupakan harta rompak, curi dan seumpamanya, maka harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada baitulmal”.

Merujuk kepada persoalan yang dikemukakan, dengan memetik sebuah hadis yang diriwayatkan daripada al-Nu’man bin Basyir, bahawa Nabi Muhammad SAW bersabda:

إنَّ الحَلالَ بَيِّنٌ، وإنَّ الحَرامَ بَيِّنٌ

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas. (Riwayat al-Bukhari)

Sememangnya sebagaimana diketahui, bekerja dalam industri perbankan yang menawarkan konvensional adalah haram di sisi Islam kerana terkandung di dalamnya pengamalan riba. Dari segi keterangan umum yang diberikan kerja puan sememangnya ada berkait rapat dengan perbankan konvensional sama ada sebagai debt collector atau restructuring accounts. Sebagaimana Allah SWT berfirman dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Berdasarkan hujah dan dalil di atas, status gaji dan incentive yang diterima sekiranya berkait dengan konvensional adalah haram, manakala percampuran yang berlaku dalam hasil gaji yang diterima menyebabkan menjadi syubhah.

2. Perkiraan berkaitan ini adalah lebih baik, puan berhubung langsung dengan pihak BaitulMal bagi memastikan kes ini diuruskan dengan baik dan cermat.

3. Sekiranya wang dari pekerjaan tersebut masih berbaki, maka ia perlu diserahkan kepada pihak BaitulMal dan sekiranya tiada, maka bertaubat kepada Allah SWT dan moga Allah SWT mengampuni kesilapan yang dilakukan.

4. 5,6, dan 7. Wang caruman KWSP sebelum 2019, jika sumber pekerjaan bercampur (konvensional dan Islamik), ia dianggap syubhah, manakala caruman selepas 2019 atau selepas tarikh kuatkuasa KWSP Islamik, jika caruman diteruskan dari pekerjaan tersebut, status syubhah masih terpakai kerana sumbernya bercampur. Cara pengiraan adalah dengan mengira sejauh mana sumbangan dari sudut konvensional dan Islamik sekadar yang mampu dilakukan dengan mengambil purata. Selepas itu serahkan bahagian yang tidak patuh syariah kepada BaitulMal.

8. Pendapatan hasil sewaan adalah halal dan tiada berkaitan dengan pendapatan kerana punca kewangan pembelian rumah itu adalah daripada KWSP.

9. Tidak perlu menggantikan sewaan rumah tersebut,

Kesimpulannya, semoga puan bertaubat kepada Allah SWT semoga diampunkan atas kesilapan yang telah dilakukan berkemungkinan faktor kekurangan ilmu dan sebagainya. Sekiranya tida pendapatan lain untuk bergantung hidup atau hanya mengharapkan duit pencen suami, maka baki daripada pendapatan yang tidak patuh syariah boleh digunakan untuk meneruskan kehidupan tanpa bermewah dan berlebih-lebihan dan segala baki yang ada tidak perlu dipulangkan mengambilkira situasi dan keadaan yang sedang dilalui.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5705,"  Soalan

Assalamualaikum. Saya ingin bertanya berkenaan hutang. 
 

Saya ada guna duit raya anak lebih dari RM500. Guna untuk beli lauk di rumah, makan saya hari harian dll (banyak saya dah lupa beli apa). Saya guna duit tu sikit demi sikit sampai jumlah tu bila saya kira semula jadi yang seperti saya beritahu di atas. 
 

soalan saya, apa hukum sekiranya saya ganti menggunakan duit nafkah yang suami beri kepada saya secara sikit demi sedikit? Tetapi pula, saya tidak memberitahu suami yang saya gunakannya untuk ganti duit anak. Ini kerana suami tidak tahu jumlah duit raya anak yang telah saya gunakan dari dulu. 
 

tolong saya. Kebelakangan ni saya tak senang hati tentang hutang ini. Terima kasih. ","Jawapan  

وعليكم السلام ورحمة الله وبركاته  
،الحمد لله رب العالمين والصلاة والسلام على أشرف الأنبياء والمرسلين وعلى آله وأصحابه أجمعين، أما بعد

Ingin dijelaskan terlebih dahulu hukum ibu bapa menggunakan duit raya anak boleh disimpulkan kepada tiga keadaan iaitu:

Harus digunakan untuk maslahat anak dan tidak perlu digantikan.
Harus digunakan untuk tujuan peribadi ibu bapa walaupun tanpa izin anak sekiranya ibu bapa dalam keadaan terdesak dan memerlukan namun ia terhad kepada kadar keperluan sahaja tanpa bermewah-mewah.
Harus digunakan duit tersebut untuk tujuan peribadi walaupun ibu bapa tidak berada dalam keadaan terdesak, namun ia berstatus qard (pinjaman) dan perlu digantikan semula.

Sehubungan itu, merujuk kepada persoalan yang diajukan, tugas menyediakan makan atau lauk di rumah adalah merupakan salah satu tanggungjawab suami. Sekiranya suami tidak menyediakan nafkah makan dan pakai dalam erti kata suami tidak membelinya sendiri namun suami telah memberikan wang nafkah kepada isteri agar isteri membeli sendiri makanan, lauk pauk dan keperluan nafkah asas yang lain, maka isteri boleh menggunakan wang nafkah yang diberi untuk tujuan tersebut tanpa perlu menggunakan duit raya anak. Akan tetapi, sekiranya jumlah wang nafkah yang diberikan oleh suami itu tidak mencukupi dan menyebabkan isteri terpaksa mengguna pakai duit raya anak, maka dalam keadaan ini ia dikategorikan sebagai terdesak dan harus menggunakan duit raya anak tanpa perlu menggantikannya. Walau bagaimanapun, sebaiknya isteri dan suami perlu berbincang dan saling mengetahui tentang perkara ini bagi sama-sama merancang ekonomi dalam rumahtangga.

Adapun, sekiranya isteri menggunakan duit raya anak dalam keadaan yang tidak mendesak dengan tujuan berbelanja untuk diri sendiri sedangkan dalam masa yang sama masih terdapat sumber kewangan yang lain, maka ia dikira sebagai pinjaman dan perlu digantikan semula. Sebaiknya, isteri mendahulukan berbelanja menggunakan wang nafkah yang diberi oleh suami terlebih dahulu berbanding menggunakan duit raya anak. Justeru, tidak menjadi masalah sekiranya isteri mengganti semula duit raya anak menggunakan wang nafkah yang diberikan oleh suami, kerana wang nafkah tersebut telah menjadi hak milik isteri dan terpulang bagaimana ia dibelanjakan. 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5709,"  Soalan

 

Assalamualaikum. Saya ingin bertanya apakah status hukum worldcoin yang di bawah myEg?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Berdasarkan hadis yang diriwayatkan daripada al-Nu’man bin Basyir, bahawa Nabi Muhammad SAW bersabda:

إنَّ الحلال بيِّن، وإنَّ الحرام بيِّن

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas. (Riwayat al-Bukhari)

Berkaitan dengan worldcoin, ia bergantung kepada keseluruhan konsep bagaimana ia diniagakan. Masih belum jelas bagaimana komisyen dan keuntungan worldcoin ini diuruskan. Untuk pengetahuan, sebarang perkara baharu yang wujud dalam dunia kewangan seperti ini perlu kajian menyeluruh sebelum sesuatu keputusan boleh dibuat. Adapun isu utama yang dapat diketengahkan adalah tentang keselamatan data peribadi yang boleh tergugat akibat perkongsian data secara imbasan mata. Sekiranya badan berautoriti kewangan seperti Bank Negara atau Suruhanjaya Sekuriti belum mengesahkan keselamatan sistem tersebut, dan belum ada pengesahan syariah mengenainya, adalah lebih baik untuk mengelakkan diri daripada terlibat. Demi menjaga keselamatan dan kepentingan, adalah dinasihatkan agar tidak melibatkan diri sama sekali dalam perkara ini. 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5732,"  Soalan

Assalaamu'alaikum, Saya merupakan pemegang kad oku. JKM ada memberi elaun oku bagi oku yang bekerja dengan syarat gaji di bawah Rm1500. Soalan saya, adakah boleh saya memohon elaun itu sedangkan gaji saya lebih dari Rm1500 (contoh bergaji Rm2000) dan jika lulus, apakah hukumnya ? Sekian, terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, tiada salah jika ingin cuba membuat permohonan walaupun gaji melebihi syarat yang ditetapkan. Namun begitu, setiap permohonan yang dibuat, hendaklah dikemukakan maklumat peribadi yang benar supaya pihak yang membuat keputusan dapat menilai dan memutuskan sama ada tuan layak menerima ataupun tidak permohonan tersebut.

Perkara ini bagi mengelak daripada berlakunya mengambil hak orang lain sebagaimana dilarang oleh Allah SWT dalam surah al-Nisa ayat 29:

يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ مِّنكُمْ ۚ وَلَا تَقْتُلُوا أَنفُسَكُمْ ۚ إِنَّ اللَّهَ كَانَ بِكُمْ رَحِيمًا

Maksudnya: Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu, dan janganlah kamu berbunuh-bunuhan sesama sendiri. Sesungguhnya Allah sentiasa Mengasihani kamu.

Jika permohonan tersebut menetapkan tuan layak menerima elaun tersebut atas sebab-sebab tertentu yang perlu diambil kira seperti kos rawatan dan sebagainya, ia menjadi hak tuan untuk menerimanya. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5733,"  Soalan

Salam ustaz, apa hukum menjadi joki game. Game tiada unsur judi cuma game biasa2 sahaja, tetapi untuk menang atau naikkan level perlu skill, jadi dengan menggunakan skill tu saya ambil upah untuk joki dan tetapkan harga bagi servis tersebut. Contoh untuk joki satu account customer perlu bayar rm30 selepas saya selesai joki. Harga saya dah tetapkan, cuma jika tak berjaya customer tak perlu bayar apa-apa. Saya perlukan pencerahan akan hukum joki account game dan berharap mendapat jawapan. Terima kasih ustaz.","Jawapan  

وعليكم السلام ورحمة الله وبركاته
الحمدلله رب العلمين والصلاة والسلام علي أشرف الأنبياء المرسلين وعلي أله وصحبه أجمعين أما بعد

Merujuk kepada soalan yang diajukan. Hukum asal bermain game atau mana-mana permainan elektronik adalah diharuskan. Ini berpandukan kaedah fiqah yang menyatakan:

الأصل في الأشياء الإباحة حتى يدل الدليل على التحريم

Maksudnya: Hukum asal sesuatu perkara adalah diharuskan, sehingga datang dalil (yang menunjukkan) pengharamannya.

Namun, sesuatu permainan boleh menjadi haram, sekiranya permainan tersebut mempunyai unsur atau perkara yang membawa pengharaman seperti:

Mengandungi perkara maksiat.
Menyumbang kepada syiar, pengembangan atau mempromosi agama lain.
Mempunyai unsur perjudian dan khianat.
Mengabaikan tanggungjawab terhadap kewajipan.
Faktor ketagihan yang melampau.
Hilang fokus terhadap realiti dan masyarakat sekeliling.
Mendatangkan kemudharatan/ bahaya terhadap tubuh badan dan kesihatan kepada diri atau orang lain.
Menghilangkan akhlak sebagai seorang Muslim.
Mengganggu ketenteraman orang lain.

Ini berdasarkan kepada kaedah fiqhiyah :

ما أدى إلى الحرام فهو حرام

Maksudnya: Sesuatu perkara yang membawa kepada yang haram, maka perkara tersebut hukumnya adalah haram.

Merujuk pada persoalan saudara, hukum menjadi joki adalah harus dengan mengambil upah yang sewajarnya bagi membantu para pemain lain. Walaubagaimanapun, perlu mengikut etika dan tidak terlibat dengan unsur-unsur di atas yang boleh menjurus kepada perkara haram.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5748,"  Soalan

Assalamualaikum w.b.t 

 

Saya ada soalan berkenaan insurans nyawa. 

 

Saya telah didatangi oleh ejen insurans& takaful menawarkan hibah talaful. Jadi disebab kan pada pemahaman saya ianya hibah takaful maka saya ambil keputusan untuk mengambil produk tersebut. 

Selepas setahun, saya baru perasan di atas polisi saya ia tertulis ""Insurans Nyawa"". Jadi saya bertanya pada ejen saya berkenaan perkara ini kerana ada perkataan ""insurans"" yang setahu saya ianya ada tidak patuh syariah dan konvensional. 

 

Ini jawapan ejen saya: 

 

1. Dia bersetuju ianya memang insurans nyawa 

2. Tetapi dana insurans dilabur pada pelaburan patuh syariah. 

 

Soalan saya: 

 

1. Adakah ""insurans nyawa"" ini jatuhnya patuh syariah sekiranya ianya dilaburkan di dalam pelaburan patuh syariah? 

2. Adakah saya patut teruskan dengan produk ini atau beralih ke hibah takaful yang sebenar? 

 

Terima kasih. ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Hibah secara umumnya bermaksud hadiah. Dalam konteks hibah takaful, ia merupakan suatu pemberian yang dibuat oleh peserta takaful secara sukarela sebagai hadiah faedah takaful kepada pihak ketiga. Pengendali takaful akan membayar faedah takaful kepada penerima hibah apabila peserta takaful tersebut meninggal dunia. Ia tertakluk kepada terma dan syarat seperti yang termaktub dalam kontrak sijil takaful. 

Manakala insurans nyawa merujuk kepada skim caruman kewangan konvensional yang perlu dibayar dalam amaun tertentu oleh peserta insurans yang akan memberi manfaat kewangan kepada penama yang ditinggalkan apabila peserta insurans tersebut meninggal dunia. 

Perbezaan antara polisi patuh syariah dan kovensional bukan sahaja pada tempat di mana dana dilaburkan tetapi juga merujuk kepada keseluruhan kontrak yang ditandatangani, termasuk kaedah pembahagian, jenis akad yang ditandatangan dalam kontrak dan banyak lagi, ia tidak hanya berlegar dengan isu di mana dana dilaburkan.

Merujuk kepada persoalan, tuan hendaklah memastikan polisi yang diambil adalah patuh Syariah, jika ia merupakan polisi konvensional. Hanya bayaran pokok sahaja yang boleh diterima manakala keuntungan pelaburan yang diterima merupakan wang tidak patuh Syariah yang perlu diserahkan kepada pihak baitulmal. Apabila telah dipastikan ia merupakan polisi insurans, hendaklah menghentikan langganan polisi tersebut dan bertukar kepada skim takaful yang patuh Syariah. Semoga dengan usaha ini dapat memberi keberkatan rezeki tuan. 

والله أعلم بالصواب

Sekian,terima kasih."
https://emusykil.muftiselangor.gov.my/index.php/site/jawapan?id=5749,"  Soalan

Assalamualaikum wrb

Saya ingin bertanya yang arif

Adakah riba jika ada cas pengurusan dalam urusan pinjaman wang di 1 syarikat besar???

Saya ada buat pinjaman tekun nasional ia itu dari kerajaan Malaysia sendiri... 

Sy ingin buat tambah modal berniaga

Sy keliru..mohon pencerahan","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Berdasarkan hadis yang diriwayatkan daripada al-Nu’man bin Basyir, bahawa Nabi Muhammad SAW bersabda:

إن الحلال بين وإن الحـرام

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas. (Riwayat al-Bukhari)

Sekiranya akad semasa menerima pembiayaan berlandaskan syariah, maka ianya bukan riba dan kebiasaan terdapatnya panel penasihat Syariah yang dilantik  bagi memantau aktiviti serta produk yang dikeluarkan. Adalah dinasihatkan agar meneliti dan dapatkan penjelasan terlebih dahulu daripada pihak pembiaya bagi mengelakkan diri dari terlibat dengan pinjaman kewangan yang berasaskan riba.

Merujuk kepada cas pengurusan, secara umum Islam mengharuskan pihak pembiaya mengenakan cas pengurusan namun ia mestilah dikenakan atas kos sebenar yang berkaitan dengan pengurusan pembiayaan yang dibuat, seperti:

Gaji kakitangan.
Kos pemprosesan dokumen.
Yuran pentadbiran.

Namun, cas ini tidak boleh menjadi alasan untuk mengambil keuntungan tersembunyi. Jika syarikat atau institusi kewangan menetapkan cas pengurusan yang melampau atau sebenarnya adalah cara lain untuk mengenakan faedah, ia boleh jatuh ke dalam kategori riba.

Untuk makluman, berdasarkan maklumat yang dipaparkan di laman web TEKUN semua produk pembiayaan TEKUN adalah patuh syariah ( sila rujuk link: TEKUN), namun pengesahan semula boleh dibuat dengan pihak TEKUN bagi memastikan pembiayaan yang dibuat tidak melibatkan perkara yang dilarang oleh syarak.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5759,"  Soalan

Salam..suami ada buat hutang atas nama saya..tapi dia tak ada usaha nak bayar..bila saya nak bekerja dia tak bagi.hutang tu banyak juga dalam 20k++.nama saya juga sudah di istihar bankrap sebab suami ada guna nama dalam syarikat bekas majikan dia.saya tiada mendapat imbuhan apa-apa.semua imbuhan dia guna tanpa berikan pada saya.apakah dalam keadaan ini saya perlu lagi taat.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada soalan yang diajukan, hadis daripada Abu Hurairah RA, bahawa Nabi SAW bersabda:

إِذَا صَلَّتِ الْمَرْأَةُ خُمُسَهَا، وَصَامَتْ شَهْرَهَا، وَحَصَّنَتْ فَرْجَهَا، وَأَطَاعَتْ بَعْلَهَا دَخَلَتْ مِنْ أَيِّ أَبْوَابِ الْجَنَّةِ شَاءَتْ

Maksudnya: Jika seorang wanita menunaikan solat 5 waktu, berpuasa pada bulannya (Ramadhan), mengawal kemaluannya (maruahnya) dan ta'at kepada suaminya. Masuklah dia ke dalam Syurga dari mana-mana pintu yang dia kehendaki.

(Riwayat Ibn Hibban) 

Ketaatan kepada suami adalah wajib dan pahalanya sangat besar di sisi Allah SWT. Selagi mana ketaatan tidak melanggar syariat Islam dan menjurus kepada perlakuan maksiat, maka hendaklah dipatuhi. Berkaitan isu pinjaman tersebut, suami isteri perlu berbincang secara baik demi kemaslahatan natijah kedua-dua pihak. Puan boleh rujuk kepada Bahagian Undang-Undang Keluarga di Pejabat Agama Islam Daerah tempat di mana puan tinggal untuk mendapatkan pandangan serta nasihat dalam perkara ini. Semoga Allah SWT mempermudahkan urusan puan sekeluarga. 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5781,"  Soalan

Assalamualaikum Tuan, 

Saya Akmal, saya ada soalan. Partner saya Financial Advisor. Namanya Mimie. Dia boleh sediakan Quotation Takaful & juga Insurans. Tapi dia hanya fokus pada Takaful sahaja. Dekat sini ada kemusykilan, sekiranya Company Takaful Client xnak ambil, Boleh ke kita terpaksa pilih Insurans disebabkan mengikut kehendak Client. Client itu bukan islam.

Soalan kedua, sekiranya Company Takaful reject disebabkan Client pernah ada isu, & Company Insurans sahaja yang boleh offer Polisi itu, Boleh ke Mimie buatkan Insurans untuk Client itu disebabkan xde pilihan Takaful.

Terima kasih ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara umumnya, takaful merupakan sistem yang berlandaskan Syariat Islam yang bukan hanya terhad kepada pelanggan Islam sahaja, bahkan pelanggan bukan Islam juga boleh mendapatkan perkhidmatan tersebut. Merujuk kepada persoalan,  seseorang yang bekerja  sebagai Financial Advisor adalah lebih baik menjelaskan terlebih dahulu perbezaan takaful dan insurans dan kelebihan takaful berbanding insurans. Jika pelanggan bukan Islam tersebut tetap memilih insurans, Puan Mimie tuan perlu mengesyorkan pelanggan tersebut kepada agen bukan Islam untuk menguruskan insuransnya dan seorang muslim seharusnya mengelakkan diri daripada terlibat dengan insurans.

Manakala soalan kedua, jika permohonan takaful seorang pelanggan telah ditolak oleh semua institusi takaful disebabkan isu-isu berbangkit terdahulu dan pelanggan tiada pilihan lain selain dari mendapatkan perlindungan insurans maka dalam situasi ini sebagaimana dalam situasi di atas Puan Mimie perlu mengesyorkan pelanggan tersebut kepada agen bukan muslim untuk menguruskan pelindungan insurans pelanggan tersebut, kerana kegagalan pelanggan mendapat perlindungan takaful bukan alasan untuk membolehkan Puan Mimie menguruskan kontrak

insurans untuk pelanggan tersebut. 

والله أعلم بالصواب

 

 "
https://emusykil.muftiselangor.gov.my/index.php/site/jawapan?id=5803,"  Soalan

Assalamualaikum, Saya ingin bertanya di pejabat sy mengadakan program exchange gift di mana diadakan melalui undian dan peserta perlu memasukkkan barang yang diingini dan harga dalam lingkungan rm60-rm70. Walaubagaimanapun semua kakitangan di jabatan tersebut harus menyertainya walaupun tidak menghadiri prgoram pertukaran hadiah. Persoalan saya apakah hukum dari segi agama Islam dan apakah tindakan yang harus dilakukan dimana terdapat unsur paksaan dan adakah ia akan menjejaskan hubungan harmoni jabatan tersebut?, Terima Kasih","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan. Memberi dan menerima hadiah adalah amalan yang dianjurkan dalam Islam kerana ia dapat mengeratkan silaturahim. Daripada Abdullah Bin Umar RA bahawa Rasulullah SAW bersabda:

تَهَادَوْا تَحَابُّوا

Maksudnya: Saling memberi hadiahlah kamu, nescaya kamu akan saling menyayangi. (Riwayat al-Bukhari)

Secara umum berdasarkan hadis di atas memberi dan menerima hadiah adalah perkara yang baik dan wajar dilakukan oleh sesiapa sahaja, namun ia mestilah dilaksanakan dengan mengikut panduan yang ditetapkan oleh syarak. Sekiranya program pertukaran hadiah tersebut berbentuk maksiat kepada Allah SWT, maka wajib untuk tidak menyertainya. Adapun majlis yang bertujuan untuk mengeratkan hubungan silaturrahim antara rakan sekerja, maka ia wajar untuk disertai. Pertukaran hadiah yang berlaku di dalam majlis tersebut adalah melibatkan semua kakitangan, semua akan memperolehi hadiah walaupun tidak hadir dan tiada unsur kerugian kerana nilainya sama antara semua hadiah. Sebaiknya lakukan perbincangan bagi mendapatkan keputusan majoriti, jika majoriti setuju maka ia akan lebih mudah untuk dilaksanakan tapi jika sebaliknya carilah alternatif lain untuk laksanakan program yang boleh diterima oleh semua kakitangan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5822,"  Soalan

Tajuk
Hukum Trading Emas, Minyak, dan Bitcoin di Platform MetaTrader

Pendahuluan
Assalamualaikum w.b.t.,
Saya ingin mendapatkan penjelasan mengenai hukum melakukan trading emas, minyak, dan bitcoin menggunakan platform MetaTrader 4 dan MetaTrader 5. Saya keliru sama ada hukum aktiviti ini sama seperti forex trading yang diharamkan. Selain itu, saya juga ingin tahu sama ada terdapat kaedah atau syarat yang boleh menjadikan aktiviti trading ini halal. Apakah langkah yang perlu diambil oleh seseorang yang telah pun terlibat dalam aktiviti berkenaan? Saya juga ingin mengetahui pandangan ulama tentang hukum trading menggunakan platform ini, terutamanya dari segi prinsip syariah, serta sebab hukum tersebut ditetapkan. Mohon pencerahan daripada pihak Mufti.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, mengenai jual beli emas,minyak dan bitcoin menggunakan platform metatrader 4 dan metatrader 5 hendaklah diperhalusi secara mendalam operasi yang digunakan. Secara umumnya, jika platform tersebut diperakui patuh Syariah oleh agensi berautoriti seperti Suruhanjaya Sekuriti (SC) atau Bank Negara Malaysia (BNM) maka ia boleh dijadikan pilihan untuk menggunakan platform tersebut untuk melakukan aktiviti perdagangan atau pelaburan. Tetapi jika sebaliknya iaitu platfrom tersebut tiada dalam senarai atau tidak diperakui patuh Syariah adalah sebaiknya dielakkan daripada terlibat dengannya kerana dikhuatiri terlibat dengan riba hingga membawa kepada dosa. 

Bursa Malaysia juga ada menyediakan dokumen Bursa Malaysia-i 101 sebagai platform pelaburan patuh Syariah yang pertama di dunia sebagai rujukan kepada pelabur yang mencari sekuriti patuh Syariah bagi mengakses perkhidmatan Bursa Malaysia melalui broker Islam. Boleh merujuk kepada pautan berikut:

https://www.bursamalaysia.com/sites/5d809dcf39fba22790cad230/assets/5f2299e939fba266932f9051/Bursa_Malaysia-i_101_Brochure_BAH_V12_FINAL.pdf 

Tambahan pula, dalam urusan jual beli emas, syarat-syarat yang ditetapkan oleh syarak mesti dipatuhi bagi mengelakkan sebarang unsur riba. Antara syarat tersebut adalah jual beli mestilah dilakukan secara sama berat (timbangan atau sukatan), secara tunai, dan berlaku serah terima dalam satu majlis (on the spot). Oleh itu, bagi memastikan pelaburan yang dibuat benar-benar patuh Syariah, adalah penting untuk membuat kajian dan merujuk kepada agensi berautoriti seperti Suruhanjaya Sekuriti (SC) dan Bank Negara Malaysia (BNM), agar tidak terjebak dalam perdagangan yang dilarang oleh syarak.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5835,"  Soalan

Assalamualaikum,

Saya ada insurans hayat konvensional (investment linked with medical card) yang sudah dekat 10 tahun dan mempunya surrender value >RM15K. Saya berniat nak tukar ke takaful hayat + medical card dan surrender pelan yang sedia ada ni. Tapi saya tak boleh nak completely surrender terus sebab ada 2 years waiting period bila sign up pelan baru. Soalan saya seperti berikut:

1. Bolehkah saya tunggu 2 tahun untuk habiskan waiting period pelan takaful baru lepastu baru terminate dan surrender pelan sedia ada. Untuk premium bulanan saya akan gunakan portion savings tersebut untuk cover bayar baki 2 tahun sebelum terminate/surrender.
 

2. Sekiranya sudah usai tempoh 2 year waiting period pelan takaful baru, dan jumlah surrender value masih berbaki pada ketika itu, apakah baki tersebut boleh digunakan untuk urusan seperti bayar baki hutang, bills, dues, etc? Boleh ke baki tersebut disucikan dengan zakat? 
 

Mohon pencerahan dan semoga Allah ampunkan dosa2 membayar pelan insurans haram dan permudahkan urusan saya. Terima kasih! ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara asasnya, insurans merupakan perlindungan kewangan yang tidak patuh Syariah sebagaimana diputuskan dalam Mesyuarat Jawatankuasa Fatwa Negeri Selangor Bil. 3/ 2011 yang menyatakan bahawa insurans konvensional adalah satu muamalat yang diharamkan oleh Islam kerana amat bercanggah dengan prinsip Islam. Oleh yang demikian, pampasan polisi insurans konvensional yang diterima oleh peserta insurans adalah dikira sebagai harta tidak patuh Syariah. Jumlah bayaran pokok pembeli polisi insurans sahaja boleh diambil. Manakala pampasan tersebut wajib dilupuskan untuk tujuan harta disucikan dan diserahkan kepada pihak baitulmal atau didermakan untuk tujuan kebajikan kepada golongan fakir dan miskin. 

Merujuk persoalan yang diajukan, niat hendak menamatkan polisi insurans merupakan suatu tindakan yang terpuji dan tidak perlu ditangguh lagi sebagai asas untuk tidak terlibat lagi dengan muamalat yang tidak patuh Syariah.  Manakala soalan kedua, pampasan insurans tersebut perlu diserahkan kepada pihak baitulmal dan tidak boleh digunakan untuk membayar hutang, bil dan lain-lain ini kerana harta yang tidak patuh syariah tidak boleh disucikan dengan zakat kerana zakat adalah penyucian harta yang diperolehi secara halal.

 

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=5836,"  Soalan

Assalamualaikum,

Saya ada insurans hayat konvensional (investment linked with medical card) yang sudah dekat 10 tahun dan mempunya surrender value >RM15K. Saya berniat nak tukar ke takaful hayat + medical card dan surrender pelan yang sedia ada ni. Tapi saya tak boleh nak completely surrender terus sebab ada 2 years waiting period bila sign up pelan baru. Soalan saya seperti berikut:

1. Bolehkah saya tunggu 2 tahun untuk habiskan waiting period pelan takaful baru lepastu baru terminate dan surrender pelan sedia ada. Untuk premium bulanan saya akan gunakan portion savings tersebut untuk cover bayar baki 2 tahun sebelum terminate/surrender.
 

2. Sekiranya sudah usai tempoh 2 year waiting period pelan takaful baru, dan jumlah surrender value masih berbaki pada ketika itu, apakah baki tersebut boleh digunakan untuk urusan seperti bayar baki hutang, bills, dues, etc? Boleh ke baki tersebut disucikan dengan zakat? 
 

Mohon pencerahan dan semoga Allah ampunkan dosa2 membayar pelan insurans haram dan permudahkan urusan saya. Terima kasih! ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara asasnya, insurans merupakan perlindungan kewangan yang tidak patuh Syariah sebagaimana diputuskan dalam Mesyuarat Jawatankuasa Fatwa Negeri Selangor Bil. 3/ 2011 yang menyatakan bahawa insurans konvensional adalah satu muamalat yang diharamkan oleh Islam kerana amat bercanggah dengan prinsip Islam. Oleh yang demikian, pampasan polisi insurans konvensional yang diterima oleh peserta insurans adalah dikira sebagai harta tidak patuh Syariah. Jumlah bayaran pokok pembeli polisi insurans sahaja boleh diambil. Manakala pampasan tersebut wajib dilupuskan untuk tujuan harta disucikan dan diserahkan kepada pihak baitulmal atau didermakan untuk tujuan kebajikan kepada golongan fakir dan miskin. 

Merujuk persoalan yang diajukan, niat hendak menamatkan polisi insurans merupakan suatu tindakan yang terpuji dan tidak perlu ditangguh lagi sebagai asas untuk tidak terlibat lagi dengan muamalat yang tidak patuh Syariah.  Manakala soalan kedua, pampasan insurans tersebut perlu diserahkan kepada pihak baitulmal dan tidak boleh digunakan untuk membayar hutang, bil dan lain-lain ini kerana harta yang tidak patuh syariah tidak boleh disucikan dengan zakat kerana zakat adalah penyucian harta yang diperolehi secara halal.

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=5837,"  Soalan

Saya adalah penjamin kepada pelajar yang mendapat tajaan MARA bagi melanjutkan pelajaran diluar negara. Malangnya pelajar tersebut gagal menamatkan pengajian dan gagal juga membayar pinjaman MARA kerana pendaoatan yang kecil. Saya akur yang saya sepatutnya membayar balik p8njaman MARA tersebut yang berjumlah RM356,000. 

Saya mempunyai simoanan SSP BSN berjumlah RM200,000. Dan saya faham saya perlu membayar zakat apabila cukup setahun simpanan saya. 

Soalan saya, bolehkah saya gunakan duit untuk membayar zakat simpanan tersebut untuk membayar nutang pinjaman MARA tersebut? 

Harap mendapat jawapan yang sewajarnya dari pihak tuan.

Sekian, terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, tuan mempunyai wang simpanan yang perlu dizakatkan dan dalam masa yang sama mempunyai hutang yang perlu dilunaskan. Apabila berlaku pertembungan antara bayaran zakat (yang cukup syarat wajib mengeluarkan zakat) dan hutang (yang sudah sampai tempohnya untuk membayar) serta seseorang tersebut tidak mempunyai wang yang mencukupi untuk menunaikan kedua-duanya sekali, hendaklah membayar hutang terlebih dahulu. Jika masih berbaki hartanya dan cukup syarat untuk mengeluarkan zakat, maka hendaklah ditunaikan pembayaran zakat tersebut. Perkara ini berdasarkan kepada kenyataan yang dijelaskan dalam kitab Nihayah al-Muhtaj ‘ala Syarh al-Minhaj seperti berikut:

‌إذَا ‌اجْتَمَعَا ‌عَلَى ‌حَيٍّ ‌وَضَاقَ ‌مَالُهُ عَنْهُمَا فَإِنْ كَانَ مَحْجُورًا عَلَيْهِ قُدِّمَ حَقُّ الْآدَمِيِّ وَإِلَّا قُدِّمَتْ الزَّكَاةُ

Maksudnya: Jika berhimpun ke atas orang yang masih hidup antara hutang dan zakat sedang seseorang itu dalam keadaan sempit hartanya (kewangan yang terhad), jika ia terhalang daripada menggunakan harta disebabkan hutang (mahjur ‘alaih), maka didahulukan hak manusia (hutang). Namun jika tidak terhalang (disebabkan hutang) maka didahulukan zakat ke atasnya. (3/133) 

Adapun begitu, sekiranya hutang tersebut adalah hutang jangka masa panjang atau boleh ditangguhkan, maka hutang tersebut tidak mengurangi kewajipan zakat sekalipun. Tambahan, jika hartanya mencukupi, maka hendaklah melangsaikan kedua-duanya sekaligus kerana kedua-dua perkara tersebut merupakan tuntutan wajib. 

Tuan juga boleh merujuk bahagian pinjaman MARA jika bayaran hutang tersebut boleh dibuat permohonan penangguhan atau penstrukturan semula bayaran hutang secara berkala (masa panjang). 

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=5838,"  Soalan

Saya adalah penjamin kepada pelajar yang mendapat tajaan MARA bagi melanjutkan pelajaran diluar negara. Malangnya pelajar tersebut gagal menamatkan pengajian dan gagal juga membayar pinjaman MARA kerana pendaoatan yang kecil. Saya akur yang saya sepatutnya membayar balik p8njaman MARA tersebut yang berjumlah RM356,000. 

Saya mempunyai simoanan SSP BSN berjumlah RM200,000. Dan saya faham saya perlu membayar zakat apabila cukup setahun simpanan saya. 

Soalan saya, bolehkah saya gunakan duit untuk membayar zakat simpanan tersebut untuk membayar nutang pinjaman MARA tersebut? 

Harap mendapat jawapan yang sewajarnya dari pihak tuan.

Sekian, terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, tuan mempunyai wang simpanan yang perlu dizakatkan dan dalam masa yang sama mempunyai hutang yang perlu dilunaskan. Apabila berlaku pertembungan antara bayaran zakat (yang cukup syarat wajib mengeluarkan zakat) dan hutang (yang sudah sampai tempohnya untuk membayar) serta seseorang tersebut tidak mempunyai wang yang mencukupi untuk menunaikan kedua-duanya sekali, hendaklah membayar hutang terlebih dahulu. Jika masih berbaki hartanya dan cukup syarat untuk mengeluarkan zakat, maka hendaklah ditunaikan pembayaran zakat tersebut. Perkara ini berdasarkan kepada kenyataan yang dijelaskan dalam kitab Nihayah al-Muhtaj ‘ala Syarh al-Minhaj seperti berikut:

‌إذَا ‌اجْتَمَعَا ‌عَلَى ‌حَيٍّ ‌وَضَاقَ ‌مَالُهُ عَنْهُمَا فَإِنْ كَانَ مَحْجُورًا عَلَيْهِ قُدِّمَ حَقُّ الْآدَمِيِّ وَإِلَّا قُدِّمَتْ الزَّكَاةُ

Maksudnya: Jika berhimpun ke atas orang yang masih hidup antara hutang dan zakat sedang seseorang itu dalam keadaan sempit hartanya (kewangan yang terhad), jika ia terhalang daripada menggunakan harta disebabkan hutang (mahjur ‘alaih), maka didahulukan hak manusia (hutang). Namun jika tidak terhalang (disebabkan hutang) maka didahulukan zakat ke atasnya. (3/133) 

Adapun begitu, sekiranya hutang tersebut adalah hutang jangka masa panjang atau boleh ditangguhkan, maka hutang tersebut tidak mengurangi kewajipan zakat sekalipun. Tambahan, jika hartanya mencukupi, maka hendaklah melangsaikan kedua-duanya sekaligus kerana kedua-dua perkara tersebut merupakan tuntutan wajib. 

Tuan juga boleh merujuk bahagian pinjaman MARA jika bayaran hutang tersebut boleh dibuat permohonan penangguhan atau penstrukturan semula bayaran hutang secara berkala (masa panjang). 

والله أعلم بالصواب.
Sekian. Terima kasih."
https://emusykil.muftiselangor.gov.my/index.php/site/jawapan?id=5853,"  Soalan

Assalamualaikum tuan..

Saya ada soalan mengenai pembahagian harta pusaka mengikut faraid

 

Contoh situasi :

 

Mak meninggal dunia meninggalkan duit cash dan barang kemas perhiasan 916 berat 350g.

 

*Segala urusan seperti Badal Haji, Fidiah puasa & wakaf untuk arwah telah diuruskan mengguna duit cash*

 

(Nilai semasa emas 916 RM397 segram x 350g)

Jumlah keseluruhan RM138, 950

 

Waris yang ada untuk agihan Faraid:

 

1. Nenek (ibu mak)

2. Suami

3. Anak Lelaki 

4. Anak Perempuan 1

5. Anak Perempuan 2

6. Anak Perempuan 3

 

Nota: semasa masih hidup, Mak ada beritahu secara lisan sahaja semua barang kemas agih kepada anak perempuan 3 orang serta hadiah kepada seorang menantu perempuan tetapi serahan fizikal tidak dibuat dan tiada pindah milik semasa hayat mak masih ada.

 

Boleh tuan tolong kirakan, Kami nak tahu jumlah agihan secara Faraid yang sepatutnya diterima untuk setiap waris sebelum ada yang secara sukarela lepaskan Hak utk diberikan waris yang ada sebelum kami mengikut cakap lisan Mak semasa masih hidup.

 

Terima kasih.. harap persoalan saya terjawab","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Merujuk kepada soalan yang dibangkitkan.

Secara umumnya, pembahagian harta secara lisan oleh si mati dianggap sebagai wasiat, namun begitu wasiat kepada ahli waris adalah tidak sah. Sehubungan dengan itu, hasrat si ibu itu boleh dianggap sebagai nasihat yang tidak wajib diikuti tetapi boleh dijadikan sebagai panduan semata-mata. Para waris boleh melepaskan haknya sekiranya mereka telah mengetahui bahagian dan jumlah yang akan diterima selepas pembahagian dilaksanakan, akan tetapi ia mestilah dilakukan secara sukarela tanpa sebarang paksaan.

Adapun berkenaan pengiraan pembahagian harta tersebut, berdasarkan penerangan di atas, hubungan si mati dengan ahli waris boleh diklasifikasikan sebagaimana berikut:

Ibu:
Menerima 1/6 bahagian kerana si mati mempunyai anak.

Suami:
Menerima 1/4 bahagian kerana si mati mempunyai anak.

Anak-anak: (Asobah)
Baki selepas bahagian ibu dan suami diagihkan kepada anak-anak dengan nisbah 2:1 untuk anak lelaki dan anak perempuan.

- Anak lelaki = 2 bahagian.
- Setiap anak perempuan = 1 bahagian.
والله أعلم بالصواب

Sekian, Terima Kasih"
https://emusykil.muftiselangor.gov.my/index.php/site/jawapan?id=5870,"  Soalan

Assalamualaikum, saya ingin bertanya mengenai hukum dalam situasi hartanah. Katakan seorang klien sudah mengambil pinjaman riba (konvensional) untuk membeli rumah, tetapi dia belum menggunakan pinjaman tersebut. Kemudian, klien itu mencari ejen hartanah untuk membantu membelikan rumah, dengan menggunakan pinjaman riba yang telah diambil tadi. Ejen hartanah tersebut mengetahui bahawa klien menggunakan pinjaman riba, tetapi meneruskan proses jual beli rumah dan akhirnya menerima komisen setelah transaksi selesai.

 

Adakah ejen hartanah ini terlibat dalam dosa riba, walaupun dia tidak terlibat dalam pengambilan pinjaman? Jika ejen tahu bahawa pinjaman riba digunakan, adakah ini dianggap sebagai menolong dalam perkara haram, walaupun dia tidak yang memulakan pinjaman tersebut? Saya ingin mendapatkan pandangan hukum mengenai situasi ini, sama seperti contoh seorang peniaga yang nampak orang lain menjual benda haram (contohnya, makanan tidak halal) kepada orang Islam, tetapi dia tidak terlibat dalam transaksi tersebut. Mohon penjelasan daripada pihak tuan.

 

Terima Kasih 

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada situasi yang dijelaskan, klien yang mengambil pinjaman riba (konvensional) untuk urusan pembelian rumah merupakan individu yang terlibat dalam perbuatan riba yang diharamkan menurut syarak. Manakala ejen hartanah juga turut berdosa dan haram memakan hasil komisyen tersebut jika beliau terlibat secara langsung dalam urusan pinjaman konvensional seperti membantu proses menulis dokumen atau apa-apa urusan berkaitan pinjaman konvensional. 

Adapun jika ejen hartanah tersebut hanya menulis dokumen berkaitan jual beli rumah yang turut maklum (dinyatakan) jenis pinjaman yang dibuat dan tidak terlibat sama sekali dalam urusan pinjaman konvensional tersebut, maka beliau tidak menanggung apa-apa dosa dan kesalahan tersebut serta hasil komisyen yang diperolehi adalah halal baginya. Firman Allah SWT dalam surah al-An’am ayat 164:

وَلَا تَكْسِبُ كُلُّ نَفْسٍ إِلَّا عَلَيْهَا ۚ

Maksudnya: Dan tiadalah (kejahatan) yang diusahakan oleh tiap-tiap seorang melainkan orang itulah sahaja yang menanggung dosanya;

Berdasarkan ayat ini Tafsir al-Munir menjelaskan bahawa dosa seseorang hanya ditanggung oleh si pelaku dan tidak ditanggung oleh mana-mana pihak lain yang berurusan dengannya selepas itu. Oleh itu, ejen hartanah tersebut tidak termasuk dalam golongan yang dilaknat kerana tidak terlibat secara langsung dalam urusan mendapatkan pinjaman konvensional (riba). 

والله أعلم بالصواب
Sekian. Terima kasih."
https://emusykil.muftiselangor.gov.my/index.php/site/jawapan?id=5877,"  Soalan

Salam Ustaz

saya ingin menanyakan berkaitan pembiayaan perumahan. Saya ingin membeli satu rumah harganya 330k. Sebahagian daripada harga rumah itu dibiayai oleh bank 275k dengan islamic financial. Walaubagaimana pun 55k baki tidak dapat dibiyai oleh bank tersebut dan pihak pemaju sendiri menawarkan pinjaman untuk membiayai baki amaun tersebut dengan faedak 4% setahun selama 20 tahun. Bagaimana hukumnya keatas pinjaman daripada pemaju tersebut? Saya cuba mencari pembiayaan peribadi islamic financial tetapi kadar keuntugannya lebih tinggi dan sedikit membebankan. Diharapkan ustaz dapat menjawab persoalan saya. Terima kasih Assalamualaikum. ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Berdasarkan persoalan yang diajukan, Anas bin Malik RA meriwayatkan bahawa Rasulullah SAW bersadba:

طَلبُ الحَلالِ وَاجِبٌ على كلِ مُسلِم

Maksudnya: Mencari yang halal adalah suatu kewajipan ke atas setiap Muslim. (Riwayat at-Tabrani)

Dalam Islam sememangnya terdapat perbezaan yang jelas antara pembiayaan Islam dan Konvensional bukan semata-mata kenaan faedah sahaja, paling penting adalah akad pembiayaan yang menjadi pemisah keduanya. Walau apa pun situasinya adalah sekiranya pinjaman daripada pemaju tersebut bukan didasari konsep Islam, maka perbuatan tuan itu adalah haram dan berdosa kerana pinjaman konvensional adalah berlandaskan riba’ dan  ini diharamkan secara jelas sepertimana yang dijelaskan dalam surah al-Baqarah ayat 275:

وَأَحَلَّ اللَّـهُ الْبَيْعَ وَحَرَّمَ الرِّبَا

Maksudnya: Allah telah menghalalkan berjual-beli (berniaga) dan mengharamkan riba. 

Allah SWT juga telah memberi peringatan kepada orang yang beriman agar tidak memakan riba sebaliknya mereka diseru agar bertaqwa kepada Allah SWT kerana dengan itu mereka akan terdiri daripada orang-orang yang berjaya.

Al-Mu'tamar AI Islamiy 1.i Majma' al-Buhuth al-Islamiyyah kali kedua, pada bulan Mei tahun 1965 di Kaherah telah membuat keputusan bahawa faedah yang dikenakan dalam semua bentuk pinjaman (hutang) adalah riba. Manakala Majma' al-Fiqh al-Islamiy dalam persidangannya kali kedua di Jeddah pada 22-28 Disember 1985 telah mengeluarkan fatwa bahawa setiap penambahan atau faedah ke atas hutang disebabkan peminjam lewat menjelaskan hutang atau faedah yang ditetapkan pada awal kontrak pinjaman, kedua-duanya adalah riba yang diharamkan oleh hukum syara'.

Dalam Islam, meninggalkan riba adalah lebih utama walaupun ada sedikit kesulitan dalam mendapatkan alternatif. Allah menjanjikan keberkatan kepada mereka yang menjauhi riba. Firman-Nya dalam Al-Baqarah, ayat 276:

يَمْحَقُ اللَّهُ الرِّبَا وَيُرْبِي الصَّدَقَاتِ

Maksudnya: Allah susutkan (kebaikan harta yang dijalankan dengan mengambil) riba dan mengembangkan (berkat harta yang dikeluarkan) sedekah-sedekah dan zakatnya.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5887,"  Soalan

Assalamualaikum, apakah hukum gaji pekerja yang bekerja di syarikat yang bercampur halal dan haram? contoh situasi:

A. Ahmad bekerja di bank bahagian islamik. kita sedia maklum sesetengah bank ada juga perbankan secara konvensional dan pelaburan di tempat yang tidak patuh syariah. Walaupun ahmad tidak terlibat secara langsung dengan pekerjaan itu, adakah gajinya halal?

B. Ali bekerja di supermaket menjaga kaunter bayaran. terdapat satu bahagian menjual arak dan kaunter bayaran yang berlainan. Walaupun Ali tidak terlibat pengurusan dan penjualan arak, bagaimana pula dengan gajinya yang bercampur dengan hasil jualan arak? 

Harap pihak jabatan mufti dapat membantu kemusykilan ini, terima kasih.","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Dalam Islam, hukum gaji pekerja yang bekerja di syarikat yang bercampur halal dan haram adalah bergantung kepada jenis pekerjaan yang dilakukan oleh pekerja tersebut dan sejauh mana unsur haram tersebut mempengaruhi gaji yang diterima.

Berikut adalah beberapa pertimbangan penting yang wajar diberi perhatian:

Pekerjaan yang Dilakukan: Jika pekerja melakukan tugas yang tidak terlibat langsung dengan aktiviti haram contohnya, tugas pentadbiran, kebersihan, dan sebagainya, maka gaji yang diterima oleh pekerja tersebut boleh dianggap halal. Ini kerana pekerjaan tersebut tidak terlibat secara langsung dengan urusan haram dalam syarikat tersebut.

Sumber Pendapatan Syarikat: Jika sebahagian besar pendapatan syarikat datang dari aktiviti haram, maka ada kemungkinan sebahagian gaji pekerja turut terkesan. Dalam keadaan ini, pekerja perlu berhati-hati dan memastikan bahawa mereka tidak terlibat dalam perkara-perkara haram, seperti transaksi yang melibatkan riba, perjudian, atau penjualan produk haram.

Niat dan Peranan Pekerja: Jika seorang pekerja menyedari bahawa sebahagian daripada pendapatan syarikat datang dari perkara-perkara yang haram, dan pekerja tersebut terlibat secara langsung dalam aktiviti haram seperti menguruskan urusan yang berkaitan dengan riba, penjualan alkohol, atau perjudian, maka gaji yang diterima boleh dipertikaikan statusnya dari sudut hukum Islam. Dalam situasi ini, pekerja digalakkan untuk mencari pekerjaan yang tidak melibatkan aktiviti haram.

Kewajipan untuk Menjauhkan Diri daripada Hal-Hal Haram: Jika seorang pekerja berada dalam keadaan di mana mereka tidak dapat mengelak daripada terlibat dalam perkara-perkara yang haram dalam syarikat tersebut, mereka disarankan untuk mencari pekerjaan yang lebih bersih dan tidak melibatkan unsur haram dalam aktiviti syarikat.

Secara keseluruhan, gaji pekerja yang bekerja di syarikat yang bercampur halal dan haram boleh dikategorikan kepada dua iaitu halal jika pekerja tersebut tidak terlibat dalam urusan haram dan tugas yang dilakukannya tidak berkaitan dengan aktiviti haram. Namun, jika ada unsur haram yang menyeluruh dalam pendapatan syarikat atau tugas yang dilaksanakan, pekerja perlu berusaha menjauhinya.

Bagi menjawab soalan yang diajukan:

A. Harus bekerja di bahagian Islamik sesebuah bank konvensional jika pendapatan dan keuntungan bank tersebut diasingkan. 

B. Harus jika keuntungan daripada penjualan arak tersebut tidak dimasukkan dalam gaji pekerja muslim. Sekiranya keuntungan syarikat bercampur antara yang halal dan yang haram maka pendapatan pekerja tersebut menjadi pendapatan yang syubhah dan ia wajar dielak dan dijauhi sebagaimana hadis yang diriwayatkan daripada An-Nu'man Bin Basyir bahawa Rasulullah SAW bersabda:

إِنَّ الحَلالَ بَيِّنٌ، وَإِنَّ الحَرامَ بَيِّنٌ، وَبَيْنَهُما أُمُورٌ مُشْتَبِهَاتٌ، لا يَعْلَمُهُنَّ كَثِيرٌ مِنَ النَّاسِ، فَمَنِ اتَّقَى الشُّبُهَاتِ، فَقَدِ اسْتَبْرَأَ لِدِينِهِ وَعِرْضِهِ، وَمَن وقَعَ في الشُّبُهَاتِ، وقَعَ في الحَرَامِ، كَالرَّاعِي يَرْعَى حَوْلَ الحِمَى، يُوشِكُ أَنْ يَرْتَعَ فِيهِ، أَلَا وَإِنَّ لِكُلِّ مَلِكٍ حِمًى، أَلَا وإِنَّ حِمَى اللَّهِ مَحَارِمُهُ، أَلَا وَإِنَّ في الجَسَدِ مُضْغَةً، إِذَا صَلَحَتْ، صَلَحَ الجَسَدُ كُلُّهُ، وَإِذَا فَسَدَتْ، فَسَدَ الجَسَدُ كُلُّهُ، أَلَا وَهِيَ القَلْبُ

Maksudnya: Sesungguhnya yang halal itu jelas dan yang haram itu juga jelas. Di antara keduanya terdapat perkara-perkara yang syubhah (samar-samar) yang tidak diketahui oleh ramai orang. Maka sesiapa yang menjaga dirinya daripada perkara syubhah, sesungguhnya dia telah membersihkan agama dan maruahnya. Dan sesiapa yang terjerumus dalam perkara syubhah, dia akan jatuh ke dalam perkara haram, ibarat seorang penggembala yang menggembala di sekitar kawasan larangan, hampir-hampir dia akan memasuki kawasan itu. Ketahuilah bahawa setiap raja memiliki kawasan larangan (yang tidak boleh dicerobohi), dan kawasan larangan Allah adalah perkara-perkara yang diharamkan-Nya. Ketahuilah bahawa dalam tubuh manusia ada seketul daging; jika ia baik, baiklah seluruh tubuhnya, dan jika ia rosak, rosaklah seluruh tubuhnya. Ketahuilah, ia adalah hati.

 

والله أعلم بالصواب

Sekian, terima kasih.

 

                                                                                                                           "
https://emusykil.muftiselangor.gov.my/index.php/site/jawapan?id=5906,"  Soalan

Salam sejahtera, saya merupakan seorang yang beragama Kristian. Saya menpunyai adik perempuan mualaf yang sudah berkahwin.

Adakah ianya haram/salah untuk adik saya menerima sekiranya saya ingin menghadiahkan barangan / wang tunai hasil daripada kemenangan judi / loteri?

Terima kasih.","Jawapan  

Salam sejahtera,

Merujuk kepada soalan yang dikemukakan :

Secara umumnya seseorang Islam adalah dilarang terlibat dengan apa-apa perkara yang ada kaitannya dengan judi atau dengan sengaja menerima hasil daripada perbuatan judi. Ini adalah kerana judi merupakan suatu perkara yang amat dilarang dalam Islam dan hasil pendapatan daripadanya juga adalah haram untuk digunakan. Allah SWT berfirman di dalam surah al-Baqarah ayat 219 yang bermaksud ""Mereka bertanya kepadamu (Wahai Muhammad) mengenai arak dan judi. Katakanlah: ""Pada keduanya ada dosa besar dan ada pula beberapa manfaat bagi manusia tetapi dosa keduanya lebih besar daripada manfaatnya"".

Untuk itu, niat saudara untuk memberikan hadiah kepada adik adalah suatu niat yang baik dan terpuji, namun adalah lebih baik jika hadiah tersebut dari sumber yang halal menurut pandangan agama adik iaitu Islam. Ini bukan sahaja menjaga keberkatan dalam kehidupan adik saudara, tetapi juga menunjukkan penghormatan kepada kepercayaannya sebagai seorang Muslim.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5912,"  Soalan

Assalamualaikum. Saya Syukri dari Jitra Kedah dan kink menetap di Klang Selangor. Baru-baru ni saya ada ke thailand dengan rakan-rakan sepejabat. Sesampai kami di sana, travel agensi ada bawa ke kedai money changer untuk tukar duit. Seingat saya, hanya rm400 sahaja yang saja bagi ke pekerja tersebut. Tetapi bila dah dapat duit and tengok resit dia tulis situ rm500 yang saya nak convert ke baht. Saya pon bertanya kepada rakan-rakan dan majoriti berpendapat yang saya silap bukan rm400 diberi tetapi memang rm500. Jadinya saya pon jadi berbelah bagi mana satu betul and sekarang saya lebih kuat berpegang kepada pekerja tersebut yang salah bagi. Duit lebihan masih ada pada saya rm100=759 baht (nilai semasa pertukaran pada hari kejadian). Bagaimana ye dengan masalah saya tersebut? Terima kasih.

 

 

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, Tuan hendaklah merujuk kepada resit asal semasa transaksi pertukaran wang berlaku. Hal ini kerana kebiasaan perniagaan pertukaran wang akan menggunakan mesin yang akan dikira secara automatik duit yang diberi oleh pelanggan untuk urusan pertukaran wang. Jika telah dipastikan oleh peniaga yang menguruskan transaksi semasa kejadian, hendaklah diyakini nilai tersebut seperti tertera dalam resit pertukaran. 

Adapun begitu, jika tuan masih ragu, duit tersebut hendaklah diserahkan kepada pemiliknya.

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=5913,"  Soalan

Assalammualaikum Tuan Mufti, apakah hukum membeli voucher yang dijual dalam shopee dengan harga 1 sen. Voucher tersebut ada voucher potongan harga RM 8 dengan minimum pembelian RM 12. Adakah ini dikira sebagai riba? ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Menjawab kepada persoalan ini, hukum membeli voucher untuk mendapatkan potongan harga adalah diharuskan dan bukan riba. Perkara ini adalah termasuk dalam urusan muamalat sesama manusia yang diharuskan oleh syarak. Hal ini bertetapan dengan kaedah fiqh:

الأَصْلُ فِي المعَامَلَاتِ الإِبَاحَة

Maksudnya: Hukum asal dalam muamalat ialah harus.

Dalam isu ini juga, sekiranya pelanggan telah memenuhi syarat untuk mendapatkan voucher tersebut, maka shoppe perlu memenuhi syaratnya untuk memberikan voucher. Dalam hadis yang diriwayatkan oleh Kathir bin 'Amr bin 'Awf Al-Muzani daripada ayahnya daripada datuknya daripada Nabi SAW telah bersabda:

الْمُسْلِمُوْنَ عَلَى شُرُوْطِهِمْ إِلاَّ شَرْطًا حَرَّمَ حَلاَلاً أَوْ أَحَلَّ حَرَامًا

Maksudnya: Dan kaum Muslimin harus memenuhi syarat-syarat yang telah mereka sepakati kecuali syarat yang mengharamkan suatu yang halal atau menghalalkan suatu yang haram. (Riwayat al-Tirmizi)

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5915,"  Soalan

Assalamualaikum. Apa hukum jika saya sebagai penjawat awam buat loan komputer yang berjumlah rm5000 tetapi tidak membeli komputer yang bernilai sedemikian. Saya membeli komputer dengan loan komputer tersebut cuma harga komputer tersebut tidak berharga sehingga rm5000 dan duit lebih dari loan tersebut saya menggunakan untuk kegunaan lain. Untuk makluman loan komputer memang berjumlah sebanyak itu kerana sistem bayaran potongan gaji mengikut jumlah bulanan yang akan dipotong setiap bulan selama 48 bulan.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan,

Pinjaman komputer yang diberikan oleh kerajaan atau majikan biasanya mempunyai tujuan khusus, iaitu untuk pembelian komputer. Oleh itu, ia bukan sekadar pinjaman biasa tetapi ada syarat dan maksud tertentu. Jika dalam perjanjian atau garis panduan pinjaman dinyatakan bahawa wang itu hanya boleh digunakan untuk membeli komputer, maka menggunakan lebihan tersebut untuk kegunaan lain boleh dikira sebagai tidak menepati akad dan menyalahi tujuan asal pinjaman.

Jika sistem pinjaman menetapkan jumlah tetap (sebagai contoh, RM5000) tanpa melihat harga sebenar komputer yang dibeli, maka secara teknikalnya wang itu telah menjadi hak peminjam setelah ia diperoleh. Dalam hal ini, lebihan wang boleh digunakan untuk perkara lain jika tiada syarat yang menghalang.

Namun, jika ada peraturan yang menetapkan peminjam perlu membelanjakan sepenuhnya untuk komputer dan mengemukakan bukti pembelian setara dengan jumlah pinjaman, maka lebihan itu sepatutnya dikembalikan atau diselaraskan dengan ketetapan yang sah. 

Secara umumnya, tiada masalah untuk membeli dengan harga yang tidak sama dengan jumlah loan yang diluluskan kerana kaedahnya bukan menggunakan kaedah beli dahulu menggunakan duit sendiri dan buat tuntutan dari majikan (cash and claim) yang boleh menjurus kepada false claim dan ia adalah jenayah. Pokok utamanya adalah penyelesaian hutang yang diberikan oleh institusi kewangan atau majikan mengikut tempoh masa yang ditetapkan.

Sebagaimana hadis yang diriwayatkan oleh Kathir bin 'Amr bin 'Awf Al-Muzani daripada ayahnya daripada datuknya daripada Nabi SAW telah bersabda:

الْمُسْلِمُوْنَ عَلَى شُرُوْطِهِمْ إِلاَّ شَرْطًا حَرَّمَ حَلاَلاً أَوْ أَحَلَّ حَرَامًا

Maksudnya: Dan kaum Muslimin harus memenuhi syarat-syarat yang telah mereka sepakati kecuali syarat yang mengharamkan suatu yang halal atau menghalalkan suatu yang haram. (Riwayat al-Tirmizi)

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5921,"  Soalan

ASSALAMUALAIKUM W.B.T TUAN , 

Saya hendak bertanya tentang membuat account banyak untuk mendapatkan voucher di aplikasi shopee tetapi menggunakan no telefon ayah saya dan ada membeli 2/3 barang untuk nya juga di situ apakah hukum nya haram atau tidak semoga pertanyaan saya ini jelas terima kasih ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Berdasarkan persoalan yang diajukan, Allah SWT berfirman dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil.

Dalam Islam, setiap tindakan hendaklah dilakukan dengan izin dan kerelaan pemiliknya. Jika kita menggunakan nombor telepon milik ayah untuk membuat akaun tanpa izinnya, perkara ini dianggap sebagai tindakan yang tidak amanah dan dilarang. Namun, jika ayah kita  memberikan keizinan secara jelas, maka hal ini adalah diharuskan..

Namun, perkara yang lebih utama dalam persoalan ini ialah adakah perbuatan membuka banyak akaun untuk mendapatkan baucar melanggar syarat yang ditetapkan oleh Shopee? Jika Shopee dengan jelas hanya membenarkan satu akaun bagi setiap individu atau nombor telefon untuk menebus baucar, maka tindakan membuat banyak akaun termasuk dalam perbuatan penipuan (tadlis), yang ditegah dalam Islam.

Namun, sekiranya Shopee tidak menetapkan sebarang larangan terhadap perbuatan mewujudkan banyak akaun atau tiada sekatan yang jelas mengenai penggunaan baucar bagi akaun berbeza, maka tindakan ini tidak menjadi masalah dan tidak dianggap haram.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5943,"  Soalan

Assalamualaikum, saya wanita bujang berpendapatan kurang dari RM1500 sebulan dan telah menerima hibah sebuah rumah pusaka arwah ibubapa. Saya akan menjual rumah tersebut dengan nilai RM147, 000. Hasil daripada jualan rumah tersebut saya akan gunakan membayar baki hutang kedua arwah ibubapa dan pinjaman pelajaran saya anggaran sekitar RM30k. Soalan saya, saya perlu membayar zakat harta berdasarkan nilai jualan rumah atau nilai baki selepas membayar hutang. Terima Kasih. ","Jawapan  

وَعَلَيْكُمُ السَّلَام وَرَحْمَةُ اللهِ وَبَرَكَاتُه 
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Merujuk kepada soalan yang dibangkitkan.

Zakat merupakan asas utama dalam sistem ekonomi Islam dan memainkan peranan penting dalam kesejahteraan umat. Ia adalah salah satu daripada rukun Islam yang diwajibkan ke atas setiap Muslim yang memenuhi syarat. Zakat al-mal al-mustafad merujuk kepada pendapatan yang diperoleh melalui usaha atau pekerjaan seseorang Muslim. Dalam perbincangan fiqh, zakat pendapatan termasuk dalam kategori al-mal al-mustafad. Justeru setiap umat Islam wajib melunaskan zakat pendapatannya. Ia dikira tanpa perlu menunggu haul apabila melepasi nisab dengan mengambilkira keperluan (hawaij al-asliyyah).

Justeru dalam situasi ini, zakat pendapatan daripada hasil jualan rumah dikira berdasarkan baki bersih setelah ditolak keperluan asas yang dibenarkan, termasuk hutang yang perlu diselesaikan segera. Dalam kes ini, jika hasil jualan rumah adalah RM147,000 dan puan menggunakan RM30,000 untuk membayar hutang, maka baki yang tinggal adalah RM117,000. Oleh itu, zakat pendapatan hanya wajib dibayar jika jumlah ini mencapai nisab (kadar minimum yang ditetapkan) dan disimpan selama haul (tempoh setahun).

Jika selepas setahun baki wang masih mencapai nisab, maka zakat 2.5% perlu dibayar atas jumlah tersebut. Namun begitu, sekiranya wang tersebut digunakan sebelum cukup haul, maka tidak wajib zakat ke atasnya. Sebagai langkah berhati-hati adalah disarankan untuk membayar zakat sebaik sahaja menerima wang jika jumlahnya melebihi nisab. Sehubungan dengan itu, dinasihatkan agar puan merujuk kepada Lembaga Zakat Selangor sebagai pihak berautoriti yang berkemampuan dalam memberikan solusi bagi permasalahan ini.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5978,"  Soalan

Assalamualaikum,

Kami bercadang untuk mengumpul RM5 setiap bulan daripada setiap ahli pasukan bermula Januari. Wang ini akan dijadikan hadiah kepada seorang ahli pasukan yang mencapai peratusan komisen affiliate tertinggi pada akhir setiap bulan.

Namun, setiap ahli hanya boleh memenangi hadiah ini sekali sahaja dalam setahun. Jika seseorang telah memenanginya pada mana-mana bulan dalam tahun ini, dia hanya layak bertanding semula pada tahun hadapan.

Soalan kami:

    1.    Adakah perbuatan ini termasuk dalam kategori judi, kerana hadiah tersebut datang daripada wang ahli pasukan sendiri?

    2.    Jika semua ahli bersetuju secara sukarela, adakah ia dibenarkan dari sudut hukum syarak?

 ","Jawapan  

وعليكم السلام ورحمة الله وبركاته

الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Pengharaman judi dalam al-Quran Allah SWT berfirman dalam surah al-Baqarah ayat 219:

يَسْأَلُونَكَ عَنِ الْخَمْرِ وَالْمَيْسِرِ ۖ قُلْ فِيهِمَا إِثْمٌ كَبِيرٌ وَمَنَافِعُ لِلنَّاسِ وَإِثْمُهُمَا أَكْبَرُ مِن نَّفْعِهِمَا

Maksudnya: Mereka bertanya kepadamu (Wahai Muhammad) mengenai arak dan judi. Katakanlah: ""Pada keduanya ada dosa besar dan ada pula beberapa manfaat bagi manusia tetapi dosa keduanya lebih besar daripada manfaatnya…

Maysir sering ditakrifkan oleh para ulama’ silam sebagai قمار) qimar). Dari segi bahasa, qimar pula memberi erti pertaruhan dan menang. Dr Ramadan Hafiz Abdul Rahman menaqalkan penerangan oleh pengarang kitab al-Qamus tentang qimar iaitu:

 ""قامره مقامرة وقمارا فقمره وتقمره : راهنه فغلبه وهو التقامر""

Maksudnya: “…Dia bertaruh lalu dia menang, dan ia adalah saling bertaruh”.

Berdasarkan situasi tuan, ia dianggap sebagai judi kerana judi ialah satu permainan yang mengandungi pertaruhan daripada pihak bertanding di mana ia mengakibatkan kemenangan pada sebelah pihak manakala pihak yang lain mengalami kerugian. Situasi yang ditanya adalah simpanan secara berkumpulan dan hasilnya akan diberikan hadiah kepada kakitangan yang layak. Kaedah yang digunakan ini lebih menjurus kepada skim galakan untuk lebih berdaya saing.

2. Konsep perjudian tidak dibenarkan pada syarak selagipun mendapat redha daripada ahli yang terlibat.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5984,"  Soalan

A.salam Jabatan Mufti negeri Selangor,

Saya dari Singapura.Saya ada soalan berkaitan muamalat kewangan.

Adalah halal untuk bekerja di bawah jabatan Operasi Perdagangan bagi syarikat yang mengeksport atau mengimport barangan halal, namun syarikat tersebut menggunakan (Letter of credit) dengan riba untuk mengeksport atau mengimport barangan mereka?

Sekain terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Daripada Anas bin Malik RA meriwayatkan, Rasulullah SAW turut bersadba:

طَلبُ الحَلالِ وَاجِبٌ على كلِ مُسلِم

Maksudnya: Mencari yang halal adalah suatu kewajipan ke atas setiap Muslim.  (Riwayat at-Tabrani)

Hadis yang diriwayatkan daripada al-Nu’man bin Basyir RA, bahawa Rasulullah SAW bersabda:

إن الحلال بين وإن الحـرام بين

Maksudnya: Sesungguhnya perkara yang halal itu jelas dan sesungguhnya perkara yang haram itu juga jelas. (Riwayat al-Bukhari)

Merujuk kepada persoalan yang diajukan, Letter Of Credit adalah proses pembayaran dalam urusan perdagangan import dan eksport. Fungsi lain dari Letter Of Credit  juga adalah sebagai bank menjamin pihak pengeksport untuk menerima pembayaran yang sesuai seperti kesepakatan di awal dengan pihak pengimport. Jika diteliti Letter Of Credit  ini sekiranya menawarkan pilihan jenis islamik atau datangnya dari perbankan Islam adalah wajib menggunakan perkhidmatan daripadanya. Namun difahamkan tiada Letter Of Credit  yang berlandaskan Syariah. Oleh yang demikian, selagi mana tiada di pasaran berkaitan Letter Of Credit patuh Syariah, keringanan diberikan untuk melanggan jenis sedia ada dengan mengambil kira Letter Of Credit sebahagian penting dalam urusniaga import dan eksport.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=5985,"  Soalan

Assalammualaikum...

1.Saya OKU dan sekarang bedridden.Saya tidak bekerja dan tiada pendapatan.Perbelanjaan saya ditanggung oleh abang saya.Saya ada duit dalam ASNB.Duit itu saya tidak pernah pakai sebab kesukaran saya untuk ke bank untuk buat pengeluaran.Bagaimana cara pengiraan zakat ke atas duit itu sebab saya sendiri minta duit untuk belanja dari adek beradik.

2. Saya membantu ayah saya membuat rumah sewa.Sebelum membuat rumah sewa itu ayah bercakap bahawa rumah yang akan dibuat ini akan diberi satu blok kepada saya dan satu blok kapada ibu.Satu blok ada 4 pintu rumah sewa.Saya membantu dengan menjaga budak kerja setiap hari dari awal pembuatan rumah hingga rumah siap selama lebih kurang 10 bulan,mencari barang hardware dan sebagainya.Ibu pula masak nasi menjaga makan minum pekerja seramai lebih kurang 10 orang.Saya dan ibu tidak pernah diberi gaji sepanjang pembuatan rumah.Selepas rumah siap ayah tidak beri seperti yang di cakap,selepas diminta ayah hanya beri sebiji dari rumah itu sahaja.Adakah rumah itu menjadi hak saya sebab ayah yang bercakap hendak beri sebelum rumah dibuat sedangkan saya xpernah mnta.Bolehkah saya menuntut rumah itu selepas ayah meninggal sekiranya menjadi hak saya.Sekiranye saya tidak dapat saya pun tidak mahu buat rumah itu dari awal.Ibu telah meninggal dunia.adakah rumah itu masuk di bawah faraid.

Terima Kasih","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Merujuk kepada persoalan yang diajukan:

1. Dalam Islam, individu yang tiada pendapatan dan bergantung kepada bantuan orang lain untuk keperluan asas boleh dianggap tergolong dalam asnaf fakir atau miskin. Jika seseorang itu termasuk dalam golongan ini, individu tersebut tidak diwajibkan membayar zakat, bahkan layak menerima zakat.

Berkaitan dengan zakat simpanan dalam ASNB jika sesuatu simpanan telah cukup nisab dan haul, maka zakat wajib ditunaikan. Namun begitu dalam keadaan kita tidak mampu mengeluarkannya sendiri, zakat boleh ditunaikan oleh waris dengan menggunakan duit dari simpanan ASNB itu sendiri. Cara pegiraan zakat ASNB boleh rmeujuk kepada pautan berikut: https://www.zakatselangor.com.my/keputusan-syariah-zakat/pengiraan-zakat ASB.

2. Berkenaan dengan janji lisan seorang ayah sebelum rumah dibina, di dalam Islam, janji lisan boleh dianggap sebagai hibah (hadiah), tetapi mesti ada pemindahan hak milik atau dokumentasi yang menjadi bukti secara sah sebelum ia dikira milik penerima. Jika tiada dokumen pemilikan, rumah tersebut  tidak boleh dituntut melainkan perlu difaraid setelah kematian bapa. 

والله أعلم بالصواب

Sekian, terima kasih.

 

                                                                                                                           "
https://emusykil.muftiselangor.gov.my/index.php/site/jawapan?id=5986,"  Soalan

Slm ustaz blh ke sy oajak ladang sawit dengan cara sy byr ke tuan ldg 20 ribu,pastu hasil sawit sy ambik selama 5 thn.dah habis tempoh 5 thn tu,sy pulangkan blk ldg tu.sawit ade 10ekar","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Merujuk kepada persoalan yang diajukan, perkara ini termasuk di dalam ijarah iaitu jual beli manfaat bagi barang, namun barang masih dalam milik pemberi sewa. Hukumnya adalah harus dengan persetujuan dan perjanjian pemilik dan penyewa (yang mengambil manfaat), serta lafaz ijab kabul yang jelas bagi mengelakkan berlakunya kekeliruan di masa hadapan. Contohnya: 

Pemilik tanah:
""Saya pajakkan tanah ini seluas 10 ekar kepada kamu selama 5 tahun dengan bayaran RM20,000 untuk keseluruhan tempoh tersebut. Dalam tempoh tersebut, kamu berhak sepenuhnya mengambil hasil sawit yang ada di atas tanah ini.""

Penyewa:
""Saya terima pajakan tanah seluas 10 ekar ini selama 5 tahun dengan bayaran RM20,000 untuk keseluruhan tempoh tersebut, dan saya bertanggungjawab penuh atas hasil sawit dalam tempoh tersebut.""

Sekiranya bayaran RM20,000 itu adalah bayaran bagi tiap-tiap tahun, bukannya keseluruhan tahun, maka perlu dijelaskan di dalam akad dan perjanjian. 
Contohnya, Saya pajakkan tanah ini seluas 10 ekar kepada kamu selama 5 tahun, dengan bayaran sebanyak RM20,000 setiap tahun. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=5991,"  Soalan

Assalamualaikum Jabatan Mufti Selangor,

Pertanyaan saya mengenai isu pembelian kad pokemon (POKEMON TRADING CARD GAME). 

Jika saya membeli kad pokemon ini dengan niat untuk bermain dan akan tetapi saya telah mebuka satu pack kad dan telah mendapat satu kad yang agak unik dan harga kad tersebut boleh dijual dengan harga yang tinggi. Apakah hukumnya  jika, saya ingin menjual kad unik tersebut dengan harga yang tinggi kepada pembeli yang lain walaupun saya membeli harga asal kad pack itu dengan harga yang rendah. Untuk makluman pihak Jabatan Mufti, kandungan di dalam satu Kad Pack ditentukan dengan sistem rawak di mana pembeli tidak tahu 10 kad apa yang akan dimiliki didalam satu pack. Jika pack kad saya mempunyai kad yang unik, ia boleh digunakan untuk saya bermain atau di jual dengan harga tinggi. Oleh demikian saya ingin mengutarakan dua soalan. Soalannya ialah:

1. Apakah hukum saya menggunakan kad pokemon unik itu untuk tujuan mengumpul (collection ) dan bermain?

2, Apakah hukumnya jika saya ingin menjual kad pokemon unik itu untuk dijadikan jualan semula (resell) dengan harga yang tinggi walaupun saya dengan niat asal saya hanya untuk mengumpul dan bermain ketika membuka kad pack tersebut? 


Minta penjelasan tuan/puan dari Jabatan Mufti Selangor,

Saya juga ingin buat perkongsian daripada jawapan soalan saya ini kepada rakan handai saya kerana kami ada perbalahan akan tentang apa hukum persoalan yang saya ada diatas.

Terima Kasih!

Semoga tuan dan puan dipermudahkan urusan di dunia dan di akhirat!","Jawapan  

وعليكم السلام ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 
Merujuk kepada soalan yang diajukan, secara asasnya, memiliki dan menggunakan kad Pokémon untuk tujuan koleksi atau bermain adalah harus selagi mana:

Tidak melibatkan unsur perjudian (maisir) – Maksudnya, tidak ada unsur pertaruhan dalam permainan tersebut, seperti meletakkan syarat bahawa sesiapa yang kalah perlu menyerahkan kadnya kepada pemenang.

Tidak melibatkan unsur haram lain seperti unsur pemujaan, syirik atau perkara yang bertentangan dengan aqidah Islam. Jika kad ini hanya sekadar permainan strategi dan koleksi biasa tanpa unsur bertentangan syarak, ia kekal harus.

Tidak menyebabkan kelalaian melampau – Jika seseorang terlalu obses hingga lalai dari kewajipan agama, maka hukumnya boleh berubah menjadi makruh atau haram berdasarkan kesan buruknya terhadap individu.

Manakala hukum menjual kad yang diperoleh dengan harga tinggi adalah diharuskan asalkan tiada unsur penipuan dan kezaliman, ini kerana seseorang boleh menjual barang miliknya dengan harga pasaran yang ditentukan oleh penawaran dan permintaan.

Dalam situasi yang disebutkan dibolehkan menjual kad tersebut dengan harga tinggi kerana:

Kad tersebut adalah milik sah pembeli setelah dibuka.

Tiada unsur paksaan ke atas pembeli lain untuk membeli dengan harga yang mahal.

Harga ditentukan oleh pasaran dan bukan dengan cara yang zalim.

Dalil umum mengenai keharusan jual beli sebagaimana firman Allah SWT dalam surah al-Baqarah ayat 275:

وَأَحَلَّ اللَّهُ الْبَيْعَ وَحَرَّمَ الرِّبَا

Maksudnya: Dan Allah telah menghalalkan jual beli dan mengharamkan riba.

Namun, perlu dielakkan elemen penipuan seperti:

Overpricing yang melampau tanpa sebab yang munasabah hingga menipu pembeli.

Menjual dengan maklumat palsu (contoh: mendakwa kad itu edisi terhad walhal bukan).

Isu utama yang perlu diberi perhatian dalam membeli kad pokemon adalah pembelian kad pokemon baharu yang memiliki elemen gharar atau ketidakpastian dalam jual beli, ini kerana salah satu daripada syarat sah jual beli adalah barang yang dibeli hendaklah jelas dan tidak mengandungi unsur gharar atau ketidakpastian iaitu sama ada kad yang diingini akan diperolehi atau tidak kerana pembeli kad pokemon tidak mengetahui kad apa yang bakal diperolehi dari pembelian itu atau mungkin terdapat risiko mengalami kerugian yang besar, yang boleh membawa kepada unsur perjudian. Gharar itu disebut sebagai gharar fahish (gharar yang besar) yang boleh membawa kepada tidak sah jual beli tersebut.

Oleh itu, jual beli kad Pokémon dalam bentuk pek rawak perlu diteliti kerana adanya unsur gharar yang tinggi (gharar fahish). Jika ketidakpastian ini membawa kepada kerugian yang ketara atau menyerupai perjudian, maka ia boleh menyebabkan jual beli tersebut tidak sah menurut prinsip muamalat Islam.

والله أعلم بالصواب

Sekian, terima kasih.

 

 

 "
https://emusykil.muftiselangor.gov.my/index.php/site/jawapan?id=5992,"  Soalan

Assalamualaikum. Saya ada soalan berkenaan dengan mas kahwin. Baru2 ini adik saya telah melansungkan perkahwinan dengan suaminya. Mas kahwin adalah sebyk rm5k. Suaminya telah meninggal dunia dan mas kahwin tersebut masih belum dilunaskan oleh suaminya. Bagaimana perlu kami bincangkan dengan ahli keluarga si suami? Adakah perlu dilunaskan atau boleh dihalalkan oleh pengantin perempuan?","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, dalam kes ini, mas kahwin atau mahar adalah hak penuh milik isteri dan ia menjadi hutang yang wajib dilunaskan oleh suami. Oleh kerana suami telah meninggal dunia sebelum menjelaskan mahar tersebut, maka ia menjadi hutang si mati dan perlu diselesaikan sebelum harta pusaka dibahagikan kepada waris. Demikian itu, keluarga suami perlu dimaklumkan dan harta peninggalan si mati harus digunakan untuk membayarnya. Jika tiada harta mencukupi, maka waris tidak wajib menanggungnya, tetapi boleh membayar secara sukarela. Namun begitu, si isteri boleh sahaja menghalalkan mahar tersebut jika dia redha dan tidak ingin menuntutnya. Oleh itu, dinasihatkan agar diadakan perbincangan antara keluarga bekas suami supaya mendapat kesepakatan dan solusi yang tuntas

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6012,"  Soalan

Assalamualaikum izinkan saya bertanya tentang hukum berkaitan muamalat atau jual beli . 

Tajuk / point utama nya berkaitan jual beli akaun game contoh seperti game mobile legends , pubg , free fire

Soalan kali ini mungkin lebih ceritakan situasi yang lebih dalam .

 

tujuan saya bertanya kerana ramai remaja berumur 13-18 tahun, malah orang dewasa berumur 20-30 tahun, terlibat dalam aktiviti jual beli akaun game. Saya sendiri sebagai admin dalam grup jual beli akaun merasa bertanggungjawab untuk mengetahui hukum sebenar.

Jika hukumnya dibenarkan, saya akan terus membenarkan mereka jual beli tanpa perlu menegur. Tapi, jika hukumnya tidak dibenarkan, maka saya rasa perlu untuk menegur mereka.

Akaun yang dijual pula bukan murah rata-rata nilai satu akaun antara RM200 hingga RM1,000. Setiap hari, beratus atau beribu orang terlibat dalam jual beli akaun game ni. Jadi, saya sangat memerlukan penjelasan yang jelas mengenai hukum jual beli akaun game ini.

 

sebelum lanjut pertanyaan izinkan saya jelaskan dulu ringkas apa itu akaun game , supaya mudah faham

 

Penjelasan tentang Akaun Game:

Akaun game ialah akaun digital yang digunakan oleh setiap pemain untuk bermain game seperti Mobile Legends (MLBB), PUBG, dan Free Fire (FF). Akaun ini menyimpan data dan pencapaian pemain, termasuk:

 

1. Skin dan Item: Rekod pakaian, senjata, atau aksesori dalam permainan yang boleh dibeli di shop atau diperoleh melalui spin semasa event.

2. Keseluruhan Kandungan Akaun: Setiap akaun berbeza berdasarkan usaha, pembelian, dan pencapaian pemain dalam permainan.

Nilai akaun bergantung pada:

Jumlah dan jenis skin atau item yang dimiliki.Sama ada skin/item tersebut diperoleh melalui pembelian langsung atau spin dalam event tertentu.Rarity (keistimewaan) skin atau item, terutama jika ia limited edition.

Contoh:

Dalam MLBB, skin seperti ""Legend"" atau ""Collector"" biasanya memerlukan spin semasa event, dan ia menaikkan nilai akaun. Bagi PUBG dan FF, akaun dengan koleksi pakaian, senjata, atau rare item biasanya lebih mahal berbanding akaun biasa.

 

KEDAI/SHOP DI DALAM GAME

Didalam shop game ni boleh beli skin, hero , kelengkapan untuk bermain dan lain - lain item . Shop game ni sudah tersedia harga tetap (tiada unsur judi) yang mana kita akan dapat apa yang kita nak dengan nilai yang diketahui.

 

EVENT SPIN

Tujuan event spin ni adalah untuk pemain dapatkan skin atau item yang limited atau jarang dimiliki

Penjelasan Event spin :

 

1. Event spin diadakan setiap bulan 

 

2. Setiap bulan diadakan event yang berbeza-beza (berbeza skin atau item) mengikut kolaborasi pihak game dengan pihak sponsor

Contoh event spin collab

- Event collab mlbb x ducati (brand motor )

- Event collab mlbb x jujutsu kaisen ( anime )

 

3. Setiap event ada tempoh masa dan setiap event tempoh masanya berbeza . Ada yang event nya 10 hari , 20 hari atau 30 hari

 

Ini sahaja soalan berkaitan jual beli akaun dan penjelasan nya .

 

Berikut soalan berkaitan midman atau orang tengah yang menguruskan urusan jual beli.

soalan  ini adalah jika hukum jual beli akaun tidak dibenarkan .

 

Soalannya ialah : 

 

1. Jika jual beli akaun tidak dibenarkan maka apakah hukum menjadi midman yang mana menguruskan jual beli buyer dan seller.

Midman sangat penting dalam urusan ini untuk mengelakkan buyer di scam. Kerana sekarang hampir tiap hari ada mangsa scam. salah satu sebab kerana tidak menggunakan midman atau orang tengah , sehari dianggarkan 50+ kes scam di malaysia dan Indonesia. Nilai kerugian jika di totalkan keseluruhan sehari mungkin rm1000-rm10,000 . Anggaran dan analisis ini diambil mengikut report dari mangsa dari Malayasia & Indonesia . Jika di total keseluruhan sehari boleh capai begitu. Rata - rata umur yang terjebak dengan aktiviti ini ialah 14-20 tahun .

 

saya minta pihak mufti yang arif untuk mengkaji lebih dalam , kerana ini melibatkan ramai anak muda . ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Merujuk kepada soalan yang dibangkitkan.

Secara umum permainan atau game secara online seperti PUBG /Mobile Legends/ Free Fire dan sebagainya adalah diharuskan. Walau bagaimanapun sekiranya di dalam permainan tersebut terdapat unsur yang diharamkan dari segi syarak seperti perjudian, gambar lucah yang menggairahkan dan sebagainya, maka permainan tersebut menjadi haram. Berdasarkan kenyataan yang diberikan terdapat aktiviti cabutan spin dengan bayaran tertentu, ia dianggap sebagai judi yang menjadikan permainan tersebut menjadi haram. Seandainya permainan tersebut haram untuk dimainkan, maka menjual permainan tersebut, atau akaun tersebut adalah haram.   

Di samping itu juga, sekiranya terdapat perjanjian yang ditetapkan oleh pemilik permainan tersebut yang mensyaratkan tidak membenarkan penjualan akaun, maka penjualan akaun tersebuat dianggap salah dari segi undang-undang dan syarak. Ini adalah kerana seseorang itu terikat dengan syarat atau perjanjian yang dia persetujui, sama ada permainan tersebut berbayar atau tidak berbayar, selama perjanjian tersebut tidak bercanggah dengan syarak, ia wajib dipatuhi. 

Allah SWT berfirman dalam surah al-Maidah ayat 1:

يَا أَيُّهَا الَّذِينَ آمَنُوا أَوْفُوا بِالْعُقُودِ ۚ

Maksudnya: Wahai orang-orang yang beriman, penuhi serta sempurnakanlah perjanjian-perjanjian

Adapun hukum menjadi midman (orang tengah) adalah bergantung kepada pengisian yang ada di dalam game atau permainan tersebut. Sekiranya permainan tersebut mengandungi unsur-unsur yang diharamkan seperti perjudian, elemen mensyirikkan Allah SWT atau apa-apa unsur lain yang diharamkan oleh syarak, maka ia menjadikan perbuatan menjadi midman menjadi haram. Namun jika tiada unsur-unsur yang diharamkan maka hukumnya adalah harus. Perlu diingatkan bahawa sebab yang menjadikan sesuatu perkara itu haram ada dua iaitu:

1. Haram Lizatihi - haram kerana zat sesuatu itu sudah ditetapkan oleh syarak sebagai haram seperti anjing, babi, judi, arak dan lain-lain lagi

2. Haram Lighairihi - sesuatu yang pada asalnya halal tetapi menjadi haram kerana disebabkan sesuatu perkara lain yang berkait dengannya seperti memakan ayam yang dicuri, bermain permainan yang pada asalnya harus tetapi bermain sehingga lalai dari mendirikan solat dan lain-lain lagi.

Secara umumnya selagi sesuatu permainan itu tiada unsur yang diharamkan maka harus menjadi midman. Tetapi jika wujud unsur yang diharamkan, maka hasil yang diperolehi juga adalah haram.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6013,"  Soalan

ASSALAMMUALAIKUM... 

MOHON UNTUK MENDAPATKAN NASIHAT DAN KHIDMAT NASIHAT BERKENAAN WANG SIMPANAN.

SEMASA HIDUP, NENEK SAYA TELAH MENYERAHKAN RM3,000.00 SECARA TUNAI KEPADA IBU SAYA UNTUK DISIMPAN. BAGI MENGELAKKAN BERLAKU KEHILANGAN, IBU SAYA TELAH MEMASUKKAN WANG TUNAI BERKENAAN KE DALAM AKAUN TABUNG HAJI IBU SAYA DIMANA BERCAMPUR DENGAN WANG SIMPANAN IBU. SEHINGGALAH BERLAKU PENIPUAN OLEH SCAMMER, IBU SAYA TELAH MENGELUARKAN SEJUMLAH WANG SIMPANAN BERKENAAN NAMUN MASIH ADA BAKI DI DALAM AKAUN TABUNG HAJI IBU. NENEK SAYA MENUNTUT UNTUK MENDAPATKAN WANG SIMPANANNYA NAMUN IBU SAYA BERTEGAS BAHAWA WANG SIMPANAN BERKENAAN TELAH TIADA AKIBAT BERLAKU PENIPUAN SCAMMER. UNTUK MAKLUMAN, IBU SAYA MEMPUNYAI PENDAPATAN BULANAN TETAP DAN SIMPANAN YANG AGAK BANYAK HASIL DARIPADA PELBAGAI SUDUT.

BARU-BARU INI NENEK SAYA TELAH MENINGGAL DUNIA DAN TIADA DIKALANGAN KELUARGA YANG BERANI UNTUK MEMPERSOALKAN PERKARA INI. MOHON KHIDMAT NASIHAT DAN KEPAKARAN TUAN DARI SUDUT AGAMA BERKAITAN ISU INI. ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Merujuk kepada soalan yang dibangkitkan.

Wang yang telah diberikan oleh nenek kepada ibu puan adalah amanah yang diterima oleh ibu puan dan wajib dipulangkan kepada pemiliknya atau warisnya selepas kematian nenek. Sekalipun wang tersebut hilang akibat penipuan scammer, namun ia menjadi tanggungjawab kepada si ibu untuk menggantikannya kerana berlaku kecuaian dalam mencampurkan wang amanah dengan simpanan sendiri. Tambahan pula, wang yang perlu digantikan itu telah dihukumkan sebagai harta pusaka yang mesti dibahagikan mengikut hukum faraid kepada waris-waris yang berhak. Oleh itu, si ibu wajib mengembalikan jumlah tersebut  mengikut hukum faraid kepada waris yang berhak menuntutnya secara baik agar hak setiap ahli keluarga terpelihara menurut syarak.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6015,"  Soalan

Adakah loan kereta konvesional yang merupakan fix rate patuh shariah

 ","Jawapan  

السلام عليكم ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Anas bin Malik R.A meriwayatkan bahawa, Rasulullah SAW turut bersadba:

طَلبُ الحَلالِ وَاجِبٌ على كلِ مُسلِم

Maksudnya: Mencari yang halal adalah suatu kewajipan ke atas setiap Muslim.  (Riwayat al-Tabrani)

Sebuah hadis daripada al-Nu’man bin Basyir RA, bahawa Nabi Muhammad SAW bersabda:

إن الحلال بين وإن الحـرام بين

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas. (Riwayat al-Bukhari)

Kadar tetap (fixed rate) dalam sesuatu pinjaman tidak menjadikan pinjaman tersebut patuh Syariah. Selagi mana akad dan struktur pembiayaan tidak berasaskan prinsip Syariah, ia tetap tergolong dalam pinjaman konvensional yang berisiko mengandungi unsur-unsur yang tidak selari dengan hukum Syariah. Oleh itu, elakkan diri dari terlibat dengan pinjaman yang berasaskan pinjaman konvensional kerana ia diharamkan di dalam Islam.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6055,"  Soalan

As salam ustaz..pada seketika dulu..ada hamba allah ni berhutang dgn kami..duit saya hasil barang emas saya jual utk bantu dia...kemudian..dia yg berhutang tidak mampu bayar...hutang hampir cecah 7 ribu..yg dibayar hanya rm500..sekian lama hari berganti hari...saya terpaksa halal kan...dan pada seketika ini saya dpt tahu..dia masih ada duit simpanan cecah ratus ribu...tapi sengaja tidak mahu bayar hutang saya..bole ke saya tuntut semula...","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Merujuk kepada soalan yang dibangkitkan.

Puan berhak menuntut semula hutang tersebut kerana ia masih menjadi tanggungjawab individu tersebut lebih-lebih lagi jika dia mempunyai kemampuan membayar tetapi sengaja mengabaikannya. Hal ini berdasarkan hadis yang diriwayatkan oleh Abu Hurairah RA, Nabi SAW bersabda:

مَطْلُ الْغَنِيِّ ظُلْمٌ وَإِذَا أُتْبِعَ أَحَدُكُمْ عَلَى مَلِيءٍ فَلْيَتْبَعْ

Maksudnya: Menangguh pembayaran (hutang) bagi orang yang mampu adalah kezaliman, jika salah seorang dari kamu memindahkan hutang itu pada orang yang kaya, maka terimalah ia (pemindahan hutang). (Riwayat al-Bukhari)

Disebabkan puan pernah menghalalkan hutang itu, maka hutang tersebut tidak boleh dituntut semula dan ganjaran orang yang menghalalkan hutang amat besar di sisi Allah SWT.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6064,"  Soalan

assalamualaikum ustaz, saya nak tanya.Saya ada beli phone dari abang saya yang berharga RM100.Lepastu saya jual balik phone tersebut dengan harga Rm 300.Harga asal phone itu berharga rm 899.Bolehkah saya jual phone itu dengan harga rm 300.Adakah phone yang saya beli berharga rm 100 tu harga modal ataupun harga asal phone itu harga modal.","Jawapan  

الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Permasalahan tuan adalah berkaitan menaikkan harga jualan dan ia adalah kebiasaan dalam perniagaan. Islam tidak meletakkan penanda aras harga keuntungan, namun ia harus didasari redha antara penjual dan pembeli dalam urusan jual beli. Saranan kepada para peniaga agar memperbanyakkan sedekah bagi menyucikan harta yang diperolehi, seperti mana sabda Rasulullah SAW:

يَا مَعْشَرَ التُّجَّارِ إِنَّ الشَّيْطَانَ وَالإِثْمَ يَحْضُرَانِ البَيْعَ فَشُوبُوا بَيْعَكُمْ بِالصَّدَقَةِ

Maksudnya: “Wahai para peniaga! Sesungguhnya syaitan dan dosa itu hadir dalam aktiviti jual beli. Maka sucikanlah jual beli kamu dengan bersedekah.” (Riwayat al-Tirmidhi)

Kesimpulannya, berdasarkan margin keuntungan yang dikenakan pihak tuan tidaklah kenaikan yang melampau dan diharuskan.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6088,"  Soalan

Assalamualaikum.. Saya nak tnya pasal faraid. Ayah saya dh meninggal dunia 2tahun lps. Ada rumah di sg long. Rumah tersebut.. Ayah saya letak 2 nama iaitu nama kakak saya dan jgak adik lelaki saya. Sewaktu beli rumah tu umur ayah dh lbh 50 tahun ke atas jdi pihak bank mintak 2 nama, sbagai jaminan. Walaupun rumah tu bukan adik lelaki @ kakak saya yg byr semua arwah ayah saya yg byr dan rumah tersebut telah abis dibyr. Persoalan saya skrg.. Lepas arwah ayah meninggal. Rumah sg long jadi faraid.. Adik lelaki saya mintak setengah daripada harga rumah tersebut milik dia. Dan setengah lg difaraidkn.. Dia dh abik setengah daripada harga rumah tersebut.. Setengah lg pun dia dpt lgi..mngikut faraid lelaki lbh drpd pada perempuan. Saya ada 5 beradik lelaki sorg saja.. Nasib kakak saya pun xmntak setengah drpd harga rumah tersebut. Sekarang ni saya nak tahu betul ke cara adik lelaki saya buat dgn abik setengah drpd rumah tersebut. Sdgkn dia sdiri tahu bahawa satu sen duit pun dia xkuarkn untuk rumah tu.. Semua duit arwah ayah yg byr.

Harap ustaz dpt membantu saya

Terima kasih ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada fakta kes yang dikemukakan, rumah di Sg. Long bukanlah milik adik lelaki puan atau kakak puan. Rumah tersebut adalah milik si mati iaitu arwah ayah puan. Adik lelaki dan kakak puan hanyalah sebagai jaminan (penama) sahaja untuk urusan pinjaman pembelian rumah tersebut memandangkan itu adalah satu prosedur pihak bank.

Apabila ayah puan telah meninggal dunia, rumah tersebut telah menjadi harta pusaka si mati dan perlu dibahagi secara faraid sesama ahli waris. Merujuk kepada senarai ahli waris yang puan telah kemukakan, kiraan pembahagian waris ke atas harta pusaka si mati (ayah) adalah sebagaimana berikut:

Waris	Bahagian
Anak lelaki	2/6
Anak perempuan	1/6
Anak perempuan	1/6
Anak perempuan	1/6
Anak perempuan	1/6

Walau bagaimanapun, untuk lebih ketepatan pihak puan dan semua waris boleh lah mendapatkan khidmat nasihat di Bahagian Harta Baitulmal Majlis Agama Islam Selangor sama hadir ke pejabat atau berhubung di talian 03-5514 3773 atau sambungan 2194.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6136,"  Soalan

Assalamualiakum wbt, saya dulu pernah labur di satu platform exchanger kripto sebanyak 500 ringgit dan menukarnya menjadi satu jenis kripto untuk membuat simpanan dan mendapat dividen harian. Ade satu masa syarikat exchanger tersebut mengalami masalah technical kerana aplikasi exchanger tersebut telah digodam,selepas itu syarikat tidak terus membayar duit yang telah hilang sekaligus,tapi syarikat tersebut menukar jenis kripto tersebut kepada satu token  dan sehingga kini saya harus menukar token tersebut menjadi jenis kripto untuk dijual dan mendapat modal saya sahaja.Saya tidak ambil keuntungan daripada platform tersebut kerana ia tidak berdaftar di bawah SC Malaysia dan jenis kripto agak meragukan.Soalannya adakah boleh saya jual kripto tersebut hanya untuk ambik balik modal tanpa sebarang keuntungan?

 ","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, penjualan kripto tersebut adalah harus jika ia memenuhi syarat yang telah ditetapkan seperti dalam fatwa yang dikeluarkan dalam Mesyuarat Jawatankuasa Fatwa Negeri Selangor kali ke-4/2021 yang memutuskan bahawa harus untuk menjalankan urus niaga menggunakan mata wang kripto sama ada sebagai perantara pembayaran (medium of payment), pemindahan wang (remittance) dan aset simpanan sekiranya memenuhi parameter-parameter di bawah:

a) Urus niaga melibatkan mata wang kripto hendaklah dilakukan melalui platform pertukaran mata wang berlesen yang diluluskan dan dikawal selia oleh pihak berautoriti sahaja;

b) Pengguna hendaklah mempunyai pengetahuan yang mencukupi mengenai:

i. jenis, ciri-ciri utama dan risiko berkaitan mata wang kripto;

ii. perkara-perkara teknikal yang mencukupi mengenai bagaimana untuk memperoleh mata wang kripto dan di mana ia perlu disimpan untuk memastikan keselamatannya;

iii. peraturan-peraturan yang ditetapkan oleh platform pertukaran mata wang kripto berlesen yang diluluskan dan dikawal selia oleh pihak berautoriti; dan

iv. undang-undang dan peraturan yang berkaitan mata wang kripto. 

c) Sebagaimana mata wang yang lain, mata wang kripto hendaklah tidak digunakan sebagai bayaran kepada barangan, perkhidmatan dan aktiviti tidak patuh Syariah seperti pembelian dadah, pelacuran, perjudian dan pendanaan aktiviti keganasan serta penggubahan wang haram.

Jadi, jika penjualan tersebut tidak memenuhi syarat-syarat di atas, adalah sebaiknya dielakkan dan menukar kepada platform pertukaran wang kripto berlesen yang diluluskan dan dikawal selia oleh pihak berautoriti. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6140,"  Soalan

Assalamualaikum wbt , saya ingin bertanya . Apa hukum jika seorang penjual itu meminta saya untuk bayar wang warranty untuk sebuah telefon , dan tiba tiba telefon saya telah mengalami satu kerosakkan yang dimana ia bukanlah dibawah warranty . Disebabkan telefon saya mempunyai kerosakkan yang bukan dibawah warranty , jadi saya telah kehilangan manfaat warranty tersebut . jadi bagaimana dengan wang warranty yang telah saya bayar itu ? Adakah penjual itu perlu memulangkan kembali duit warranty itu semula ?","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Waranti yang diterima bersekali dengan belian barangan adalah termasuk dalam al-Wa`d (janji) atau penjual mensyaratkan manfaat bagi pembeli atas barang yang dibeli, maka ianya adalah diharuskan.  Namun jika membeli waranti atau kad jaminan berasingan dari barang yang dibeli, seperti seseorang membeli barang tanpa waranti, lalu pembeli membeli kad waranti, ia tidak diharuskan. Ini adalah kerana ia terdapat unsur gharar atau ketidakpastian, iaitu sama ada waranti itu akan digunakan oleh pembeli atau tidak. Di samping itu, ia turut terdapat unsur perjudian. Kaedah Fiqh menyebut :

يغتفر في التابع ما لا يغتفر في المتبوع

Maksudnya: “Dimaafkan hukum benda yang mengikut, apa yang tidak dimaafkan pada yang diikut”

Adapun dalam situasi tuan, pembelian waranti telah pun dilakukan. Kebiasaannya, setiap waranti akan menyatakan jenis-jenis kerosakan yang dilindungi, maka ia tertakluk kepada terma dan syarat waranti tersebut. Tuan disarankan agar berhati-hati dalam berurusan jual beli agar tidak berlaku penipuan dan ketidakpastian dan memastikan ianya patuh syariah. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6143,"  Soalan

Assalamualaikum wbt, saya ingin bertanya status harta pusaka dan hak faraid untuk anak OKU yang terdiri daripada, down syndrome, Autisme, ADHH dan mana-mana kategori yang diklasifasi sebagai anak OKU.

1)Adakah anak-anak OKU dari mana-mana kategori layak menerima pusaka dari ibu bapa mereka?

2)Jika ada ibu bapa yang membuka akaun bersama dengan anak tersebut (bukan bantuan bulanan, hanya sebagai simpanan bersama) dan jika ibu bapa anak OKU ini telah meninggal dunia, adakah duit simpanan anak OKU ini dikira faraid disebabkan penama akaun adalah salah seorang ibu bapa?

3)Jika bantuan bulanan yang di terima setiap bulan oleh anak OKU dari mana-mana agensi menggunakan nama salah satu nama ibu bapa mereka untuk urusan banking adakah jika pemengang akaun tersebut meninggal dunia iaitu penjaga anak OKU ini, adakah juga wang bantuan bulanan tersebut:

    a)perlu di faraidkan bermulanya si penjaga meninggal dunia?

    b)bagaimana wang bantuan bulanan seterusnya yang diterima oleh anak OKU ini adakah perlu di fariadkan setiap bulan?

4)Adakah wang pencen yang di terima oleh anak OKU jugak harus difaraidkan.

 

Sekian Terima Kasih","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan dan penerangan fakta kes yang telah diterima, pihak puan bolehlah merujuk sebagaimana berikut :

Soalan 1 : Adakah anak-anak OKU dari mana-mana kategori layak menerima pusaka dari ibu bapa mereka?

Jawapan 1 : Anak-anak OKU dari mana-mana kategori adalah layak menerima harta pusaka dari ibu bapa mereka kerana OKU bukanlah penghalang untuk seseorang itu daripada mempusakai harta peninggalan kerabatnya.

 

Soalan 2 : Jika ada ibu bapa yang membuka akaun bersama dengan anak tersebut (bukan bantuan bulanan, hanya sebagai simpanan bersama) dan jika ibu bapa anak OKU ini telah meninggal dunia, adakah duit simpanan anak OKU ini dikira faraid disebabkan penama akaun adalah salah seorang ibu bapa?

Jawapan 2 : Duit simpanan anak OKU dalam akaun bersama ibu bapanya tidak menjadi harta pusaka. Hanya bahagian ibu bapanya sahaja yang menjadi harta pusaka yang perlu dibahagi secara faraid kepada ahli warisnya.

 

Soalan 3 : Jika bantuan bulanan yang di terima setiap bulan oleh anak OKU dari mana-mana agensi menggunakan nama salah satu nama ibu bapa mereka untuk urusan perbankan adakah jika pemengang akaun tersebut meninggal dunia iaitu penjaga anak OKU ini, adakah juga wang bantuan bulanan tersebut perlu di faraidkan bermulanya si penjaga meninggal dunia atau bagaimana wang bantuan bulanan seterusnya yang diterima oleh anak OKU ini adakah perlu di fariadkan setiap bulan?

Jawapan 3 : Duit bantuan bulanan yang diterima oleh anak OKU daripada mana-mana agensi, tetapi dimasukkan ke dalam akaun bank atas nama ibu atau bapa bagi tujuan transaksi, bukanlah sebahagian daripada harta pusaka si mati sekiranya ibu atau bapa tersebut meninggal dunia. Ini kerana wang tersebut merupakan milik anak OKU dan bukannya hak peribadi ibu atau bapa.

Dalam hal ini, ibu atau bapa hanyalah bertindak sebagai pemegang amanah bagi menguruskan penerimaan bantuan tersebut kerana anak OKU tidak berkeupayaan untuk menguruskan harta mereka sendiri.

Sekiranya ibu atau bapa sebagai pemegang amanah meninggal dunia, maka seorang wasi (pentadbir) perlu dilantik untuk menguruskan bantuan dan kebajikan anak OKU bagi memastikan hak mereka terus terpelihara.

 

Soalan 4 : Adakah wang pencen yang diterima oleh anak OKU jugak harus difaraidkan?

Jawapan 4 : Wang pencen yang diterima oleh anak OKU bukanlah kategori harta pusaka dan tidak perlu difaraidkan. Akan tetapi, perlu dilantik wasi (pentadbir) bagi mengurus hak dan menjaga kebajikan anak OKU tersebut.

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6144,"  Soalan

Assalamualaikum. Saya baru sahaja menyedari akaun KWSP saya adalah akaun konvensional dan terus menghantar permohonan untuk tukar ke akaun Islamik. Persoalan saya, apa yang perlu saya buat untuk menyucikan dividen yang saya terima di tahun-tahun dahulu? Saya juga tak pernah keluarkan duit simpanan KWSP saya. Jazakallahu khairan.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, Mesyuarat Jawatankuasa Fatwa Negeri Selangor kali ke-4/2015 yang bersidang pada 19 Oktober 2015 memutuskan bahawa:

i. KWSP tidak diwajibkan untuk melakukan penyucian terhadap dividen simpanan semua ahli KWSP yang bersetuju untuk bertukar ke akaun KWSP-Islamik;

ii. Pencarum yang beragama Islam wajib mencarum dalam akaun KWSP-Islamik; dan

iii. Pihak KWSP hendaklah mengamalkan pelaburan patuh Syariah.

Berdasarkan kepada keterangan fatwa di atas, sekiranya tuan telah bertukar ke akaun KWSP-Islamik selepas fatwa di atas dikeluarkan, maka harus menggunakan duit simpanan tersebut. Jika selepas fatwa ini dikeluarkan dan tuan tidak menukar ke akaun KWSP-Islamik dan telah habis digunakan, tuan hendaklah bertaubat dan wajib membuat kiraan serta amaun pembersihan perlu diserahkan kepada pihak Baitulmal, Majlis Agama Islam Negeri kerana wang tersebut adalah hasil tidak patuh Syariah. Berusahalah untuk membayar semula wang tidak patuh syariah tersebut terlebih dahulu namun jika tidak mampu maka mohonlah keampunan kepada Allah SWT atas kesilapan yang dilakukan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6145,"  Soalan

Assalamualaikum. Saya mahu memberi hibah wang bersyarat kepada anak saya. Saya mahu wang itu disimpan dalam Tabung Haji dan dividen tahunan Tabung Haji itu diberikan kepada saya selama saya masih hidup. Adakah sah hibah bersyarat saya ini? Terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara asasnya, hibah ialah pemberian hak milik sesuatu harta oleh seorang pemberi semasa hidupnya kepada orang lain sebagai penerima atas dasar kasih sayang tanpa mengharap sebarang balasan dengan syarat-syarat tertentu. Antaranya ijab dan qabul serta qabd atau penerimaan. Hibah akan berkuat kuasa serta merta dengan pemindahan hak milik daripada pemberi kepada penerima apabila kesemua syarat dipenuhi. 

Merujuk kepada persoalan, secara umumnya hibah bersyarat tersebut adalah sah jika memenuhi syarat-syarat hibah dan tidak melanggar hukum Syarak. Adalah lebih baik jika hibah tersebut perlu disahkan secara rasmi dengan pihak Tabung Haji atau pihak-pihak yang berkaitan untuk memastikan bahawa syarat hibah tersebut boleh diterima dalam sistem mereka. Hal ini kerana wang yang disimpan dalam Tabung Haji akan menghasilkan dividen tahunan yang akan dimasukkan dalam akaun pemilik asal yang berkemungkinan mempunyai prosedur tertentu berkenaan pengurusan hibah atau penama. 

Untuk mendapatkan nasihat lebih lanjut berkaitan hibah sila berhubung pihak Tabung Haji dan dengan pejabat Majlis Agama Islam terdekat dengan tempat tinggal bagi memastikan hibah tersebut sah dari sisi syarak dan undang-undang.

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=6150,"  Soalan

Assalamualaikum, saya nak bertanya, boleh ke kalau orang tua saya nak hibahkan emas miliknya kepada saya? kalau boleh macam mana prosedurnya ya?","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, orang tua puan bolehlah menghibahkan emas miliknya kepada puan. Proses untuk melaksanakan hibah tersebut perlulah menepati rukun dan syarat hibah sebagaimana berikut:

1. Pemberi hibah mestilah;

Pemilik kepada barangan tersebut;
Mempunyai kelayakan untuk memberi hibah (waras dan bukan dalam keadaan Marad Al-Maut); serta
Mempunyai kuasa penuh untuk menggunakan hartanya. 

2. Penerima hibah mestilah;

Berkelayakan menerima hibah termasuklah yang bukan mukallaf seperti kanak-kanak dan orang tak sempurna akal atau OKU. Sekiranya penerima dalam kategori mukallaf, penjaga atau pemegang amanah boleh dilantik bagi pihak mereka;
Wujud ketika hibah dibuat; serta
Boleh menguasai harta yang dihibahkan (qabd). 

3. Barang yang dihibah mestilah; 

Wujud ketika hibah dibuat;
Barangan tersebut mestilah barangan yang bernilai; dan
Mestilah daripada hak milik pemberi hibah.

4. Sighah (lafaz akad hibah)

Ijab dan qabul; dan
Tidak bertempoh.

Untuk maklumat lanjut berkaitan hibah, sila kunjungi Majlis Agama Islam Negeri yang terdekat dengan tempat tinggal bagi mendapatkan nasihat dari sudut syarak dan undang-undang.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6151,"  Soalan

Assalamualaikum wbt,saya ingin bertanya jika saya ingin membeli crypto dengan tujuan simpanan jaangka panjang dan telah mempelajari crypto apakah hukumya?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Mesyuarat Jawatankuasa Fatwa Negeri Selangor kali ke-4/2021 telah memutuskan bahawa harus untuk menjalankan urus niaga menggunakan mata wang kripto sama ada sebagai perantara pembayaran (medium of payment), pemindahan wang (remittance) dan aset simpanan sekiranya memenuhi parameter-parameter di bawah:

1) Urus niaga melibatkan mata wang kripto hendaklah dilakukan melalui platform pertukaran mata wang berlesen yang diluluskan dan dikawal selia oleh pihak berautoriti sahaja;

2) Pengguna hendaklah mempunyai pengetahuan yang mencukupi mengenai:

i. Jenis, ciri-ciri utama dan risiko berkaitan mata wang kripto;

ii. perkara-perkara teknikal yang mencukupi mengenai bagaimana untuk memperoleh mata wang kripto dan di mana ia perlu disimpan untuk memastikan keselamatannya;

iii. peraturan-peraturab yang ditetapkan oleh platform pertukaran mata wang kripto berlesen yang diluluskan dan dikawal selia oleh pihak berautoriti; dan

iv. undang-undang dan peraturan yang berkaitan mata wang kripto. 

3) Sebagaimana mata wang yang lain, mata wang kripto hendaklah tidak digunakan sebagai bayaran kepada barangan, perkhidmatan dan aktiviti tidak patuh Syariah seperti pembelian dadah, pelacuran, perjudian dan pendanaan aktiviti keganasan serta penggubahan wang haram.

Merujuk kepada persoalan tuan, jika simpanan jangka panjang tersebut memenuhi syarat yang telah ditetapkan oleh badan berautoriti, maka harus simpanan tersebut dilakukan. Jika sebaliknya, seperti mempunyai risiko yang tidak pasti, adalah sebaiknya dielakkan dan menukar kepada platform simpanan jangka panjang yang lebih selamat, meyakinkan dan pastikan ianya patuh syarak serta disahkan oleh pihak berautoriti.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6154,"  Soalan

Assalamualaikum wbt. Syarikat tempat saya bekerja mengambil polisi insurans kesihatan & kemalangan sebagai kemudahan (benefit) untuk kakitangannya. Caruman insurans konvensional ini dibayar oleh syarikat. Sekiranya kakitangan syarikat disahkan mengidap penyakit kritikal (seperti sakit jantung) atau terlibat kemalangan semasa bertugas, sejumlah wang pampasan akan dituntut dari syarikat insurans bagi pihak kakitangan tersebut. Kakitangan berkenaan akan menerima sebahagian atau keseluruhan wang pampasan insurans tersebut. Apakah hukum mengambil wang pampasan insurans tersebut dan menggunakannya?

Sekian, terima kasih.

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, secara umum hukum mengambil wang pampasan insurans konvensional yang dibayar oleh syarikat tersebut dan menggunakannya adalah haram di sisi hukum syarak kerana berdasarkan keputusan yang telah diputuskan dalam Persidangan Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-16 dan Ke-89 insurans konvensional ini mengandungi unsur-unsur yang bertentangan dengan prinsip asas jual beli dalam Islam seperti gharar (ketidaktentuan), riba, dan perjudian. 

Sebagaimana Allah SWT berfirman di dalam Surah al-Baqarah, ayat 275:

الَّذِينَ يَأْكُلُونَ الرِّبَا لَا يَقُومُونَ إِلَّا كَمَا يَقُومُ الَّذِي يَتَخَبَّطُهُ الشَّيْطَانُ مِنَ الْمَسِّ ۚ ذَٰلِكَ بِأَنَّهُمْ قَالُوا إِنَّمَا الْبَيْعُ مِثْلُ الرِّبَا ۗ وَأَحَلَّ اللَّهُ الْبَيْعَ وَحَرَّمَ الرِّبَا ۚ فَمَنْ جَاءَهُ مَوْعِظَةٌ مِنْ رَبِّهِ فَانْتَهَىٰ فَلَهُ مَا سَلَفَ وَأَمْرُهُ إِلَى اللَّهِ ۖ وَمَنْ عَادَ فَأُولَٰئِكَ أَصْحَابُ النَّارِ ۖ هُمْ فِيهَا خَالِدُونَ

Yang bermaksud: Orang-orang yang memakan (mengambil) riba itu tidak dapat berdiri betul melainkan seperti berdirinya orang yang dirasuk Syaitan dengan terhuyung-hayang kerana sentuhan (Syaitan) itu. Yang demikian ialah disebabkan mereka mengatakan: “Bahawa sesungguhnya berniaga itu sama sahaja seperti riba”. Padahal Allah telah menghalalkan berjual-beli (berniaga) dan mengharamkan riba. Oleh itu sesiapa yang telah sampai kepadanya peringatan (larangan) dari Tuhannya lalu ia berhenti (dari mengambil riba), maka apa yang telah diambilnya dahulu (sebelum pengharaman itu) adalah menjadi haknya, dan perkaranya terserahlah kepada Allah. Dan sesiapa yang mengulangi lagi (perbuatan mengambil riba itu) maka itulah ahli neraka, mereka kekal di dalamnya.

Namun dalam situasi pekerja tidak ada pilihan dalam menerima manfaat ini, mereka boleh mengambil wang pampasan tersebut dengan beberapa syarat:

Bukan pekerja yang mencarum secara langsung – kerana dalam kes ini, syarikat yang membayar caruman, bukan pekerja.
Diterima dalam keadaan terpaksa – pekerja tidak ada pilihan kerana insurans ini diberikan secara automatik oleh majikan.
Menggunakan wang pampasan hanya pada kadar ganti rugi yang sepatutnya – seperti kos rawatan, perubatan, dan pemulihan selepas kemalangan.

Namun, jika pampasan itu melebihi kadar ganti rugi sebenar, lebihan itu tidak boleh digunakan untuk kepentingan peribadi dan perlu disalurkan kepada badan kebajikan seperti Baitulmal atau orang yang memerlukan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6158,"  Soalan

Assalamualaikum wbt, apakah hukum saya menjual gelang emas di kedai emas non muslim? Ada yang mengatakan wang yang saya perolehi daripada menjual gelang tersebut adalah tidak berkat. Ini kerana terdapat unsur riba' jika berurusan dengan mereka. Perkara ini sangat merisaukan saya dan membuatkan saya rasa serba salah terhadap wang yang saya terima itu. Mohon penjelasannya kerana saya sangat terdesak untuk menggunakan wang sekarang ini.","Jawapan  

السلام عليكم ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada persoalan yang diajukan, secara umumnya hukum bermuamalat dengan orang non-Muslim asalnya adalah harus dan dibolehkan. Ini berdasarkan panduan umum yang telah dinyatakan dalam al-Quran berkenaan muamalah sesama manusia. Firman Allah SWT di dalam Surah al-Maidah ayat 2:

وَتَعَاوَنُوا۟ عَلَى ٱلۡبِرِّ وَٱلتَّقۡوَىٰۖ وَلَا تَعَاوَنُوا۟ عَلَى ٱلۡإِثۡمِ وَٱلۡعُدۡوَ ٰ⁠نِۚوَتَعَاوَنُوا۟ عَلَى ٱلۡبِرِّ وَٱلتَّقۡوَىٰۖ وَلَا تَعَاوَنُوا۟ عَلَى ٱلۡإِثۡمِ وَٱلۡعُدۡوَ ٰ⁠نِۚ

Maksudnya: Dan tolong-menolonglah kamu dalam mengerjakan kebajikan dan takwa, dan jangan tolong menolong dalam berbuat dosa dan pelanggaran.

Selain itu, terdapat hadis yang menceritakan berkenaan muamalah Nabi SAW bersama dengan orang bukan Islam. Sebagai contoh, Aisyah RA menceritakan:

   اشْتَرَى طَعَامًا مِن يَهُودِيٍّ إلى أجَلٍ، ورَهَنَهُ دِرْعًا مِن حَدِيدٍ
Maksudnya; Rasulullah pernah beli daripada seorang Yahudi makanan (bijirin barli) secara kredit, dengan menggadaikan baju besi Baginda."" (Riwayat al-Bukhari dan Muslim)

Berdasarkan kedua-dua hujah ini dan hujah yang lain, dibenarkan jual beli dengan non-Muslim selagi mana ia tidak melibatkan transaksi yang haram seperti jual beli arak, khinzir, atau yang menyumbang kepada perkara yang jahat seperti penjualan senjata perang untuk memerangi orang Islam, atau barang yang mempunyai unsur kesucian seperti mushaf, atau seumpamanya.

Bagi isu ini, transaksi yang dilakukan adalah sah walaupun tidak diketahui sumber harta yang digunakan oleh pemilik kedai selagi mana penjualan gelang emas itu tidak dilakukan secara riba.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6179,"  Soalan

Assalamualaikum wbt. saya ingin bertanya tentang harta pusaka arwah ibu saya. Saya tiga beradik 2 lelaki 1 perempuan.ibu bapa kepada arwah ibu saya masih ada. Ayah saya kahwin baru dan ada 3 orang anak. Ayah saya dengan ayahibu(atok) saya cakap jumlah yg dibahagikan olehnya harta pusaka itu dia taknak dia suruh bahagikan saya tiga beradik. Jadi yang tinggal saya adik lelaki adik perempuan dan jugak nenek. Soalan saya disini adakah ibu tiri saya dan jugak anak² ibu tiri sy itu berhak untuk dapat bahagian harta pusaka arwah ibu saya? Dan satu lagi soalan adakah bahagian ayah dan atok saya tu kena dibahagikan kepada nenek jugak, sebab ayah dengan atok cakap bahagian dia bagi kepada anak² atok cakap kepada cucu² sahaja? Sekian, terima kasih.

 ","Jawapan  

 وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

 Merujuk persoalan yang diajukan, Ibu tiri dan anak-anak tiri tidak berhak ke atas harta pusaka arwah ibu kerana mereka bukan waris yang berhak menerima bahagian faraid tersebut. Hal ini kerana, harta pusaka perlu dibahagikan kepada waris yang berhak iaitu suami (1/4), bapa arwah (1/6), ibu arwah (1/6), dan baki kepada anak-anak mengikut nisbah 2:1 (lelaki dua bahagian, perempuan satu bahagian). Jika ayah dan atuk menyerahkan bahagian mereka kepada anak-anak dan cucu-cucu, ia dikira sebagai hibah kepada mereka, dan nenek tidak mendapat hibah tersebut. Nenek tetap berhak menerima 1/6 sebelum apa-apa agihan lain dibuat. Sila rujuk kepada Unit Faraid, Majlis Agama Islam Selangor untuk mendapatkan mendapatkan kepastian dan kaedah pengiraan yang tepat.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6182,"  Soalan

Assalamualaikum wbt, saya nak tanya apa hukum menggunakan duit claim insurans yang dapat daripada pihak insurans sebanyak dua kali? sebagai contoh, pada tarikh 01/01/2025 tuntutan claim ada diserahkan kepada pihak insurans tetapi tersilap submit 2 kali tuntutan. Sebagai langkah, saya sudah email pada mereka untuk cancelkan 1 tuntutan tetapi balasan email dari mereka hanya nyatakan bahawa tuntutan itu tiada dalam servis mereka. Jadi saya berfikir bahawa memang sudah tiada apa apa isu. Tetapi sekarang dapat dua kali duit tuntutan. Adakah haram bagi saya menggunakan duit lebihan claim yang ditransferkan kepada saya?  ","Jawapan  

وعليكم السلام ورحمة الله وبركاته 

الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan, pertama sekali perlu dijelaskan bahawa insurans konvensional telah dihukumkan sebagai haram kerana urusniaga yang dijalankan di dalam insurans konvensional adalah tidak mematuhi syarak. Kesan daripada itu, jika ada lebihan wang tuntutan insurans konvensional setelah membayar segala bil-bil perubatan, ubat-ubatan dan segala keperluan lain, wang lebihan itu termasuk di dalam harta tidak patuh syariah dan ia perlu diserahkan kepada Majlis Agama Islam Selangor atau mana-mana Majlis Agama untuk digunakan kepada maslahah umum yang memberi manfaat kepada orang ramai.

Bagi situasi wang tuntutan tersilap terima, secara umumnya seorang muslim diharamkan untuk mengambil atau menggunakan sesuatu yang bukan menjadi hak miliknya berdasarkan firman Allah SWT dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ وَتُدْلُوا بِهَا إِلَى الْحُكَّامِ لِتَأْكُلُوا فَرِيقًا مِّنْ أَمْوَالِ النَّاسِ بِالْإِثْمِ وَأَنتُمْ تَعْلَمُونَ ‎‏

Maksudnya:  Dan janganlah kamu makan (atau mengambil) harta (orang-orang lain) di antara kamu dengan jalan yang salah, dan jangan pula kamu menghulurkan harta kamu (memberi rasuah) kepada hakim-hakim kerana hendak memakan (atau mengambil) sebahagian dari harta manusia dengan (berbuat) dosa, padahal kamu mengetahui (salahnya).

Sekiranya memang berlaku kesilapan dan anda telah memaklumkan kepada pihak berkaitan wang tersebut wajib dipulangkan kerana ia bukan milik anda yang sah.


والله أعلم بالصواب
Sekian, terima kasih."
https://emusykil.muftiselangor.gov.my/index.php/site/jawapan?id=6208,"  Soalan

Assalamualaikum.. saya ada 2 soalan.

1. Seorang pekerja menguruskan proses pencarian hartanah melalui agent untuk dibeli oleh syarikat tempatnya bekerja. Pekerja tersebut tidak menjanjikan apa-apa kepada semua ejen hartanah yang berurusan dengannya dan menjalankan kerjanya secara telus dengan menyenaraikan dan melaporkan kesemua hartanah yang diterimanya kepada pihak atasan untuk proses membuat keputusan. Namun begitu, sekiranya salah satu daripada tanah itu telah diputuskan untuk dibeli oleh syarikatnya, dan pemilik tanah telah berasa gembira dan senang hati memberikan hadiah kepada pekerja tersebut setelah selesai proses pembelian, adakah hadiah tersebut halal untuk diterima oleh olehnya atau haram di sisi hukum agama?

 

2. Situasi yang sama seperti di atas, pekerja tersebut menguruskan proses pencarian hartanah melalui ejen hartanah untuk dibeli oleh syarikat tempatnya bekerja. Pegawai tersebut tidak menjanjikan apa-apa kepada semua ejen hartanah dan menjalankan kerjanya secara telus dengan menyenaraikan dan melaporkan kesemua hartanah yang diterimanya kepada pihak atasan untuk proses membuat keputusan. Namun begitu, tanah yang terpilih itu pula adalah tanah yang diuruskan oleh seorang ejen hartanah yang juga merupakan ahli keluarga pekerja tersebut. Agent tersebut telah memberikan hadiah atau membelanjakan sebahagian wangnya kepada pekerja tersebut dan semua ahli keluarganya atas dasar beliau telah memperoleh pendapatan lumayan dan ingin berkongsi dengan ahli keluarganya. Adakah hadiah yang diterima pekerja tersebut daripada ahli keluarganya itu halal? atau pekerja tersebut perlu menolak terus pemberian daripada ahli keluarganya itu kerana ia dkhuatiri haram.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Situasi Pertama: 

Sebarang penerimaan imbuhan atau tambahan daripada pihak ketiga ke atas tugasan atau pekerjaan hakiki yang dilakukan perlu dimaklumkan dan mendapat kebenaran daripada majikan atau syarikat. Seandainya pihak majikan atau syarikat membenarkan, atau terdapat polisi syarikat yang membenarkan, maka imbuhan atau hadiah tersebut harus diambil dari segi syarak dan undang-undang. Seandainya pihak syarikat tidak dimaklumkan atau tidak membenarkan, maka ia boleh membawa kepada salah laku dan boleh diambil tindakkan tatatertib mahupun undang-undang.

Situasi Kedua:

Seandainya terdapat ahli keluarga yang terlibat di dalam apa-apa urusan lebih-lebih lagi yang melibatkan perolehan, perkara tersebut perlulah dimaklumkan kepada pihak majikan dan tidak dibenarkan untuk terlibat di dalam membuat pemilihan. Seandainya terdapat ahli keluarga yang memberi hadiah atau imbuhan atas pekerjaan yang dilakukan, ia tertakluk kepada pemberitahuan dan kebenaran daripada pihak majikan.

Walau bagaimanapun, sekiranya pemberian itu adalah perkara biasa yang pernah berlaku di dalam keluarga sebelum daripada itu atau kebisaan yang diamalkan oleh mereka, maka ia adalah dibenarkan. 


والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=6263,"  Soalan

Assalamualaikum ustaz.

Soalan saya, apakah hukum duit keuntungan hasil melabur di platform atau exchanger yang ada fungsi/produk haram dan riba di dalamnya.

Malah ianya juga tidak di kawal selia oleh SC Malaysia.

Saya ada melabur dan berdagang kripto yang patuh syariah di sana.

Bagaimana dengan keuntungan tersebut, malah saya sendiri sudah tidak pasti berapa nilai untung daripada berdagang dan melabur di platform itu.

Keuntungan tersebut sudah bercampur dengan pendapatan saya yang lain.

Terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Mesyuarat Jawatankuasa Fatwa Negeri Selangor kali ke-4/2021 telah memutuskan bahawa harus untuk menjalankan urus niaga menggunakan mata wang kripto sama ada sebagai perantara pembayaran (medium of payment), pemindahan wang (remittance) dan aset simpanan sekiranya memenuhi parameter-parameter di bawah:

Urus niaga melibatkan mata wang kripto hendaklah dilakukan melalui platform pertukaran mata wang berlesen yang diluluskan dan dikawal selia oleh pihak berautoriti sahaja;

Pengguna hendaklah mempunyai pengetahuan yang mencukupi mengenai:

               i. jenis, ciri-ciri utama dan risiko berkaitan mata wang kripto;

              ii. perkara-perkara teknikal yang mencukupi mengenai bagaimana untuk memperoleh mata wang kripto dan di mana ia perlu disimpan untuk memastikan keselamatannya;

              iii. peraturan-peraturan yang ditetapkan oleh platform pertukaran mata wang kripto berlesen yang diluluskan dan dikawal selia oleh pihak berautoriti; dan

            iv. undang-undang dan peraturan yang berkaitan mata wang kripto. 

    3. Sebagaimana mata wang yang lain, mata wang kripto hendaklah tidak digunakan sebagai bayaran kepada barangan, perkhidmatan dan aktiviti tidak patuh Syariah seperti pembelian dadah, pelacuran, perjudian dan pendanaan aktiviti keganasan serta penggubahan wang haram.

Merujuk kepada persoalan berkaitan pelaburan yang dilakukan menggunakan platform tidak patuh Syariah dan tiada pengawasan oleh pihak Suruhanjaya Sekuriti (SC) adalah tidak dibenarkan kerana bertentangan dengan fatwa yang diputuskan. Ia juga boleh dianggap sebagai harta yang dimiliki atau diperolehi melalui jalan atau cara yang tidak diiktiraf oleh syarak kerana terlibat dengan produk haram dan. Perkara ini hendaklah dielakkan dengan menukar kepada platform lain yang diyakini patuh Syariah dan di bawah kawal selia pihak SC. Jika sudah terlibat, keuntungan tersebut hendaklah diberikan kepada pihak Baitulmal sebagai menyucikan hasil pelaburan yang tidak patuh Syariah hanya nilai pokok (asal) pelaburan sahaja yang dibenarkan untuk diambil.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6276,"  Soalan

Assalamualaikum. Saya ingin bertanya, saya seorang kontraktor. Setelah sesuatu kerja itu siap, contohnya kerja mengecat rumah, pemilik rumah membuat bayaran kepada saya melalui pemindahan (transfer) wang menggunakan akaun bank konvensional. Ada boleh saya menerima wang tersebut? Sekian. Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoslan yang diajukan.

Secara umumnya, wang yang berada dalam akaun bank konvensional bukanlah wang haram secara zatnya, tetapi cara bank konvensional itu beroperasi yang melibatkan unsur yang bertentangan dengan syariat seperti riba atau transaksi yang tidak patuh syariah. Namun, wang yang masuk ke dalam akaun anda adalah hasil kerja yang sah, iaitu upah mengecat rumah, ia bukan hasil daripada aktiviti haram.

Oleh itu, tiada masalah untuk menerima pembayaran daripada akaun bank konvensional kerana wang tersebut berasal daripada sumber yang sah dan bukan hasil aktiviti haram. Selain itu, anda bukan pemilik akaun tersebut, dan seseorang tidak dipertanggungjawabkan atas perkara yang berada di luar kawalannya.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6289,"  Soalan

 

Assalamualaikum ustaz

Saya nak bertanya mengenai pusaka arwah ayah saya. Yang mana berupa 2 saham (TNB & KUB) di bursa saham malaysia.

Saya telah menguruskannya melalui Amanah Raya dan telah mengambil alih saham tersebut.

Pada awalnya memang Saya berhajat untuk membeli saham tersebut. Dan bayar kepada waris ikut bahagian faraid.

Untuk info, Saya mengambil masa untuk mengumpulkan jumlah duit untuk bayaran kepada waris.

Persoalan saya..

1. Jika semasa tukar ke akaun saya jumlah saham tersebut beejumlah RM5000 dan kini saham tersebut RM7000 dan berubah ubah ikut turun naik pasaran. Jadi jumlah mana yang patut saya ambil sebagai bayaran kepada waris.?

2. Adakah saya perlu membayar zakat saham tersebut sebelum saya agihkan ikut faraid?

Harap dapat membantu.

Terima kasih.

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Merujuk kepada soalan yang dibangkitkan.

Dalam pembahagian faraid, harta pusaka dinilai berdasarkan nilai pada tarikh kematian arwah atau semasa proses pewarisan dimulakan. Jika semasa pemindahan saham ke akaun tuan jumlahnya RM5000, maka jumlah inilah yang dijadikan rujukan untuk pembayaran kepada waris. Kenaikan nilai saham kepada RM7000 atau secara naik turun selepas itu adalah hak pemilik baru, iaitu tuan, kerana ia berlaku setelah pemindahan selesai.

Setelah saham dipindahkan kepada tuan, zakat saham hanya menjadi kewajipan kepada tuan sebagai pemilik baru jika cukup nisab dan haul. Sekiranya arwah meninggalkan tanggungan zakat yang belum ditunaikan sebelum wafat, maka ia perlu dilunaskan dari harta pusaka sebelum pembahagian faraid dilakukan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6290,"  Soalan

Assalamualaikum w.b.t,

 

Tuan/Puan,

Saya ingin bertanya tentang akaun simpanan KWSP saya yang didaftarkan oleh syarikat yang pernah saya bekerja dahulu. Saya bekerja di sana selama lebih kurang 2 tahun dan baru sahaja berhenti pada bulan 4 2024. Baru-baru ini, saya dikehendaki untuk mendapatkan maklumat nombor akaun KWSP saya bagi tujuan pekerjaan baru saya. Akan tetapi, apabila saya semak semula akaun KWSP saya, akaun KWSP saya didaftarkan di bawah akaun konvensional. Saya tidak pernah tahu bahawa akaun KWSP saya itu didaftarkan di bawah akaun simpanan konvensional. Tetapi, saya terus membuat penukaran jenis akaun saya dari konvensional kepada akaun simpanan shariah. Soalan saya, bagaimana pula dengan duit simpanan saya yang sebelum ini didaftarkan di bawah akaun konvensional? Bolehkah duit itu saya gunakan pada masa yang akan datang? 

 

Mohon penjelasan pihak Tuan/Puan. Segala maklumbalas saya dahului dengan ucapan terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, Mesyuarat Jawatankuasa Fatwa Negeri Selangor (MJKFNS) kali ke-4/ 2015 yang bersidang pada 19 Oktober 2015 bersamaan 6 Muharram 1437H memutuskan bahawa: 

i. KWSP tidak diwajibkan untuk melakukan penyucian terhadap dividen simpanan semua ahli KWSP yang bersetuju untuk bertukar ke akaun KWSP-Islamik.

ii. Pencarum yang beragama Islam wajib mencarum dalam akaun KWSP-Islamik.

iii. Pihak KWSP hendaklah mengamalkan pelaburan yang patuh Syariah. 

Berdasarkan fatwa di atas, maka harus untuk menggunakan duit simpanan tersebut. Namun, jika selepas fatwa ini dikeluarkan dan puan tidak menukar ke akaun KWSP-Islamik, wang simpanan pokok sahaja yang boleh digunakan manakala dividen yang diperolehi hendaklah diserahkan kepada Baitulmal, Majlis Agama Islam Negeri sebagai usaha membersihkan hasil harta yang tidak patuh Syariah. Terdapat perincian tentang kaedah pengiraan bagi dividen yang diterima sebelum bertukar ke KWSP-Islamik, boleh dapatkan maklumat lebih terperinci dari KWSP, klik KWSP Simpanan Shariah untuk maklumat berkaitan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6325,"  Soalan

Assalamualaikum warahmatullahi wabarakatuh,

Saya ingin bertanya mengenai hukum menyewakan akaun Mobile Legends yang mengandungi elemen spin/gacha/bingo. Dalam situasi ini, akaun tersebut dibeli daripada pemilik asal, tetapi saya tidak melakukan sebarang tambah nilai (topup) atau perbelanjaan tambahan di dalamnya. Saya hanya menyewakan akaun tersebut kepada pemain lain tanpa menambah sebarang kandungan berkaitan elemen perjudian.

Adakah perbuatan ini dibenarkan dalam Islam, atau adakah ia masih dikira sebagai terlibat dalam unsur yang dilarang?

Terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang dikemukakan, secara umumnya bermain permainan atau menyewakan akaun permainan dalam talian adalah bergantung kepada pengisian yang terdapat dalam permainan tersebut. Sekiranya permainan tersebut mengandungi unsur-unsur yang diharamkan seperti perjudian, gambar lucah yang mengghairahkan atau apa-apa perkara yang diharamkan dalam syarak maka permainan atau akaun permainan yang disewakan tersebut menjadi haram. 

Namun begitu, jika akaun tersebut digunakan hanya untuk bermain tanpa melibatkan sebarang aktiviti yang haram seperti perjudian, pertaruhan wang dikalangan pemain, melekakan sehingga mengabaikan kewajipan maka ia adalah diharuskan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6332,"  Soalan

Assalamualaikum,

Saya menggunakan applikasi shopee, sama tolong membelikan barang untuk seseorang misal nya telefon bimbit. Dengan pembelian ini saya akan mendapat coins berjumlah 10% daripada telefon bimbit. Adakah coins ini kepunyaan saya atau kepunyaan orang yang beli telefon bimbit itu? Coins ini tidak boleh dikeluarkan sebagai wang ringgit tunai. Orang yang membeli telefon bimbit itu tidak mempunyai akaun shopee dan sudah berumur.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Sebaiknya, perkara ini disepakati daripada awal antara pemilik akaun dan individu yang meminjam akaun. Kebiasaannya, seseorang meminjam akaun orang lain kerana ingin mendapatkan potongan harga atau menikmati keistimewaan keahlian akaun yang menawarkan harga lebih murah. Jika tiada persetujuan awal mengenai Shopee Coins yang diperoleh, dan memandangkan ganjaran 10% tersebut bukan dalam bentuk tunai serta hanya boleh digunakan oleh pemilik akaun, maka ia dianggap sebagai hak pemilik akaun.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6333,"  Soalan

Assalamualaikum Tuan/Puan,

 

Saya ada soalan berkenaan pekerjaan saya. Saya bekerja di bahagian visa dan pass untuk pelajar antarabangsa di universiti tempatan. Saya dikehendaki melakukan renewal untuk student pass di website imigresen. Akan tetapi, saya perlu memuat naik beberapa dokumen berkaitan pelajar. Antaranya ialah insurans pelajar. Saya tidak pasti apakah jenis insurans yang pelajar2 berkenaan gunakan kerana tidak dinyatakan pada dokumen itu. Berkemungkinan mereka menggunakan insurans jenis konvensional. Jadi bagaimanakah status gaji pekerjaan saya? Adakah pekerjaan itu dibolehkan?

 

Mohon penjelasan pihak tuan/puan. Terima kasih. 

 

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Berdasarkan sebuah hadis yang diriwayatkan daripada al-Nu’man bin Basyir, bahawa Rasulullah SAW bersabda:

إن الحلال بين وإن الحـرام بين

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, (Riwayat al-Bukhari)

Puan hanyalah seorang pentadbir yang bertanggungjawab atas urusan memuat naik dokumen yang telah diselesaikan oleh pihak pelajar. Sekalipun mereka menggunakan insurans konvensional, perkara tersebut berada di luar kawalan puan dan bukan keputusan yang dibuat oleh puan sendiri. Oleh itu, dosa ditanggung oleh individu yang melanggan insurans tersebut, manakala status gaji puan tetap halal kerana tugas puan hanyalah sebahagian daripada proses pentadbiran semata-mata.

Namun, sekiranya puan terlibat secara langsung dalam menggalakkan, menguruskan, atau membantu pembelian insurans konvensional, maka ia boleh dikategorikan sebagai bersubahat, dan hukumnya menjadi haram. Sebagaimana firman Allah SWT dalam Surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6335,"  Soalan

Saya nak tanya apa solusi yang perlu saya buat dengan duit insuran saya. Saya baru tahu yang insuran ini tidak patuh syariah. Sekarang insuran saya dah matang setelah 24 tahun saya mencarum. Adakah duit itu halal untuk saya guna. Adakah  saya perlu keluarkan zakat dulu untuk saya sucikan duit tu atau macamana. Apa cara yang saya perlu saya lakukan.","Jawapan  

السلام عليكم ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara asasnya, insurans merupakan perlindungan kewangan yang tidak patuh Syariah sebagaimana diputuskan dalam Mesyuarat Jawatankuasa Fatwa Negeri Selangor Bil. 3/2011 yang menyatakan bahawa insurans konvensional adalah satu muamalat yang diharamkan oleh Islam kerana amat bercanggah dengan prinsip Islam. Oleh yang demikian, hanya jumlah bayaran pokok (caruman) pembeli polisi insurans konvensional (semasa hayat pembeli/ pemegang polisi) sahaja yang boleh diambil dan dikenakan bayaran zakat. Manakala pampasan atau dividen polisi insurans konvensional yang diterima oleh peserta insurans adalah dikira sebagai harta tidak patuh Syariah. Ia wajib  disucikan iaitu dengan diserahkan kepada pihak Baitulmal Majlis Agama Negeri untuk kegunaan maslahah umum.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6336,"  Soalan

Assalamualaikum

Pertanyaan saya duit dividen insuran yang diperolehi adakah hak anak atau ibu sekiranya insuran tersebut dibayar oleh ibu","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, secarq umumnya dividen insurans yang diperoleh kebiasaannya bergantung kepada syarat dan polisi insurans yang diambil. Jika insurans tersebut dibayar oleh ibu, tetapi diletakkan nama anak sebagai pemegang polisi, secara prinsipnya anak tersebut yang berhak menerima dividen itu. Sebaliknya jika insurans tersebut atas nama ibu, maka dividen dan manfaat adalah milik ibu yang membayar polisi insurans. 

Namun begitu, untuk makluman anda insurans konvensional telah diputuskan oleh Mesyuarat Jawatankuasa Fatwa Negeri Selangor Bil. 3/2011 sebagai satu muamalat yang diharamkan dalam Islam kerana amat bercanggah dengan prinsip Islam. Oleh yang demikian, dividen polisi insurans konvensional yang diterima oleh peserta insurans adalah dikira sebagai harta tidak patuh Syariah. Ia wajib dilupuskan untuk tujuan harta disucikan dan diserahkan kepada pihak Baitulmal Majlis Agama Negeri atau didermakan untuk tujuan kebajikan kepada golongan fakir dan miskin. Hanya bayaran pokok insurans (caruman) sahaja yang boleh digunakan oleh pembayar polisi insurans. Sehubungan itu, adalah disarankan agar beralih kepada takaful yang patuh Syariah, kerana ia berasaskan konsep tabarru' (derma) dan ta’awun (tolong-menolong), serta bebas daripada unsur riba, gharar, dan maysir yang diharamkan dalam Islam.

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=6337,"  Soalan

Salam tuan mufti hukum wang-wang yang dibayar kepada orang lain untuk membeli sesuatu yang haram.Contoh,seseorang yang membeli dadah,adakah dia wajib meminta balik wang itu dari penjual untuk bertaubat?Adakah kalau dia tidak minta semula adakah berdosa dan adakah taubatnya tidak sah?Terima kasih tuan","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, antara syarat jual beli adalah barang yang dijual adalah halal dan tidak dilarang dalam Islam.  Membeli dan menjual barang yang haram seperti dadah adalah bertentangan dengan prinsip Islam kerana perkara tersebut boleh memudaratkan dan merosakkan jiwa serta tubuh badan. Adapun begitu, secara umumnya jika seseorang telah membeli sesuatu yang haram, wang yang dibayar itu tetap sah namun ia dikaitkan dengan transaksi yang haram.

Seseorang yang telah membeli dadah sebagai contoh, tidak wajib untuk meminta kembali wang tersebut daripada penjual. Apa yang lebih utama ialah bertaubat dengan sebenar-benar taubat (taubat nasuha), berazam untuk tidak mengulangi perbuatan tersebut, serta berdoa memohon keampunan kepada Allah. Sesungguhnya Allah Maha Pengampun lagi Maha Penyayang, dan menerima taubat hamba-Nya yang benar-benar ikhlas. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6339,"  Soalan

Assalamualaikum wbt.

Saya ada pertanyaan. Minggu lepas saya ada memesan makanan melalui GrabFood pada pukul 10 p.m. Pada kebiasaannya, makanan akan sampai mengikut jam durasi yang telah dijanjikan pada aplikasi GrabFood. Dalam kes saya, pihak GrabFood berjanji untuk menghantar makanan dalam 45 minit ke 50 minit. Namun selepas 2 jam menunggu, makanan masih belum sampai tetapi status makanan telah pun bertukar kepada ""Delivered"". Saya pun membuat laporan untuk direfund duit saya kerana makanan yang dipesan tidak sampai dan saya juga dah tak mampu nak menunggu lagi.

Namun, pada jam 12.30 p.m., saya tergerak untuk pergi tengok diluar rumah buat kali terakhir. Tanpa pengetahuan atau apa-apa panggilan telefon dari pihak penghantar makanan, makanan yang dipesan telah diletakkan di atas tembok pagar rumah. Dengan terkilannya, saya ambil juga makanan tersebut dan makan kerana perut sudah lapar tapi makanan sudah pun sejuk dan ada yang hampir basi.

Lima hari kemudian, tiba-tiba saya ada terima duit refund daripada pihak GrabFood.

Persoalan saya, apakah hukum menggunakan duit refund tersebut? Adakah saya perlu pulangkan duit refund tersebut? Jika perlu, patutkah dipulangkan kesemuanya atau sebahagian sahaja kerana saya juga menanggung kerugian atas kelewatan servis penghantaran dan makanan yg dipesan? ","Jawapan  

وعليكم السلام ورحمة الله وبركاته
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara umumnya, platform penghantaran makanan seperti GrabFood mempunyai sistem tersendiri dalam menangani kesilapan atau pelanggaran janji penghantaran. Dalam kes ini, anda telah menerima refund selepas membuat laporan, tetapi makanan juga telah dihantar, walaupun lewat tanpa makluman.

Sebaiknya, hubungi pihak GrabFood untuk memaklumkan perkara ini. Jika mereka mengesahkan bahawa refund diberikan kerana kesilapan mereka, maka duit tersebut boleh digunakan. Namun, jika terdapat keperluan untuk memulangkannya, maka wajar untuk mengembalikan sebahagian atau keseluruhannya berdasarkan kadar yang munasabah. Jika tidak dapat dipulangkan, boleh disalurkan sebagai sedekah sebagai langkah berhati-hati dalam muamalat.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6340,"  Soalan

Assalamualaikum Mufti,

Saya nak bertanya jika kita menonton atau download cerita-cerita atau movie daripada third party, adakah ini dikira haram kerana tidak melalui medium yg sepatutnya seperti wayang atau membeli/membayar movie tersebut? 

Hal ini kerana saya baru sahaja baca tentang pertanya dibawah segmen Jenayah berkaitan dengan penggunaan dan pembelian pirate software dan iye nya haram.

 

Sekian, terima kasih","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, menonton atau memuat turun cerita atau movie daripada pihak ketiga tanpa pengetahuan pemilik asal boleh dikategorikan sebagai mengambil hak orang lain tanpa izin yang dipanggil sebagai ghasb yang merupakan suatu larangan dalam Islam. Firman Allah SWT dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah kamu makan (atau mengambil) harta (orang-orang lain) di antara kamu dengan jalan yang salah.

Ia juga merupakan hasil karya seseorang yang mempunyai perlindungan hak cipta melalui Akta Hak Cipta 1987 yang layak mendapat perlindungan harta intelek meliputi hasil karya muzik, seni, filem, rakaman, siaran dan karya terbitan. Dari sudut Syariah, konsep hak cipta ini sejalan dengan prinsip hifz al-mal (penjagaan harta) dalam Maqasid Syariah, yang menekankan kepentingan menjaga hak milik seseorang dan mengelakkan pencerobohan ke atas harta orang lain. Oleh itu, adalah tidak dibenarkan untuk seseorang mengambil atau menceroboh hak cipta orang lain untuk manfaat diri sendiri tanpa pengetahuan pemilik asal. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6400,"  Soalan

Assakamualaikum.

Saya bertanya soalan ini untuk kali kedua,beranggapan soalan pertama tidak diterima oleh pihak Ustaz.

Masalah:

Saya telah menjalani urusniaga jual beli berjumlah RM ratusan ribu bersama seorang rakan yang kami tidak tahu urusniaga itu terlibat dengan unsur riba.Semua duit riba diterima yang mungkin nilaiannya RM puluhan ribu telah saya digunakan.Apabila mengetahui ianya riba,saya terus berhenti.

Soalan:

Bagaimana saya ingin menebus dosa2 riba saya.

Selain bertaubat nasuha,

1.Perlukah saya kira nilaian duit riba yang telah saya gunakan dan berikan kepada Baitul Mal atau memberi kepada maslahah umum atau

2.memberikan balik pada pemberi riba?

Semua duit riba tersebut telah habis digunakan dan saya benar2 tidak tahu urusniaga dijalankan sebelum ini berunsur riba.

T.Kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Bersyukur kepada Allah SWT atas hidayah yang dikurniakan untuk tidak terlibat lagi dengan perkara riba setelah tuan mengetahuinya. Berkenaan urusniaga masa lalu yang tidak diketahui mempunyai unsur riba merupakan tindakan masa lalu, jika tuan telah bertaubat dengan taubat nasuha, semoga Allah menerima taubat tersebut dan diampunkan dosanya sebagaimana firman-Nya dalam surah al-Nur ayat 31:

وَتُوبُوا إِلَى اللَّهِ جَمِيعًا أَيُّهَ الْمُؤْمِنُونَ لَعَلَّكُمْ تُفْلِحُونَ

Maksudnya: dan bertaubatlah kamu sekalian kepada Allah, wahai orang-orang yang beriman, supaya kamu berjaya.

Merujuk kepada persoalan:

Nilaian riba tersebut sekiranya boleh dikira, adalah sebaiknya diserahkan jumlah nilaian tersebut kepada baitulmal Majlis Agama Islam Negeri sebagai pelupusan harta yang tidak patuh Syariah. 

Tidak perlu mengembalikan duit tersebut kepada pemberi riba, tetapi memperbanyakkan infaq dan sedekah sebagai tujuan menghapuskan dosa-dosa lalu. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6401,"  Soalan

Adakah student bawah 18 tahun boleh menjana duit menggunakan aplikasi seperti novelah, cashzine? Dan adakah duit yang dihasilkan haram? ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Menurut undang-undang Malaysia dalam Akta 611 di bawah tajuk Akta Kanak-kanak 2001 memberi erti bahawa kanak-kanak adalah yang berumur 18 tahun dan ke bawah. Oleh itu, segala perbuatan yang ingin dilakukan oleh kanak-kanak tersebut mestilah di bawah pantauan dan tanggungjawab ibu bapa termasuklah jika ingin menjana duit atau melakukan pekerjaan sampingan. Merujuk kepada persoalan adalah tidak menjadi kesalahan untuk mereka atau pelajar yang berumur 18 tahun untuk menjana duit menggunakan aplikasi seperti novelah, cashzine dan sebagainya.

Hal ini kerana aplikasi yang disebutkan itu merupakan salah satu aplikasi atas talian (online) menggunakan laman web atau aplikasi yang boleh membantu seseorang untuk menjana duit dan mendapat keuntungan dengan mudah. Secara umum hasil pemerhatian yang dibuat menunjukkan aplikasi tersebut adalah tidak bertentangan dengan syarak serta tiada unsur yang haram atau meragukan. Mereka yang berumur 18 tahun adalah golongan yang baru masuk ke usia dewasa yang masih memerlukan nasihat, bimbingan dan kawalan daripada ibu bapa supaya tidak terjebak dengan perkara yang dilarang atau memudaratkan diri. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6402,"  Soalan

Saya ada menjalankan sebuah perniagaan, saya menjual earfon di pasaran malaysia dengan keuntungan jualan satu barang saya sebanyak 15 ringgit, dan saya berfikir untuk melanjutkan perniagaan saya kepasar global, jadinya boleh ke kalau saya naikkan harga barang yang saya jual? Saya jual earphone dengan harga 45 satu unit, dan dipasaran global saya ingin menjual dengan harga 20 usd, jadinya apa hukumnya sekiranya saya menaikkan harga jualan saya dengan cukup banyak? Mohon pencerahannya","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan,secara asasnya tiada had penetapan kadar keuntungan yang boleh diambil oleh peniaga dalam sesuatu perniagaan yang dijalankan. Meletakkan harga jualan dengan harga yang tinggi untuk mendapat keuntungan yang berlipat kali ganda bukanlah riba dan ia adalah diharuskan selagi mana tidak berlaku penindasan atau kezaliman. Di samping itu, salah satu syarat dalam jual beli adalah dua pihak iaitu pembeli dan penjual bersetuju dengan harga jualan tersebut. Hadis yang diriwayatkan daripada Abdullah bin al-Harith, Rasulullah SAW bersabda:

الْبَيِّعَانِ بِالْخِيَارِ مَا لَمْ يَتَفَرَّقَا، أَوْ قَالَ: حَتَّى يَتَفَرَّقَا، فَإِنْ صَدَقَا وَبَيَّنَا بُورِكَ لَهُمَا فِي بَيْعِهِمَا، وإن كتما وكذبا محقت بركة بيعهما

Maksudnya: kedua-dua pihak dalam sesuatu jual beli mempunyai pilihan (khiyar) untuk membatalkannya selagi mana belum berpisah. Atau berkata: sehingga mereka berpisah. Jika mereka jujur dan jelas maka jualan tersebut diberkati. (Riwayat al-Bukhari)

Oleh itu, harus bagi peniaga untuk meletakkan harga yang tinggi untuk mendapat keuntungan bergantung kepada kesesuaian dan perbezaan zaman, masa, tempat dan jenis barangan jualan tersebut. Adapun begitu, saranan kepada para peniaga agar memperbanyakkan sedekah bagi menyucikan harta yang diperolehi, seperti mana sabda Rasulullah SAW:

يَا مَعْشَرَ التُّجَّارِ إِنَّ الشَّيْطَانَ وَالإِثْمَ يَحْضُرَانِ البَيْعَ فَشُوبُوا بَيْعَكُمْ بِالصَّدَقَةِ

Maksudnya: Wahai para peniaga! Sesungguhnya syaitan dan dosa itu hadir dalam aktiviti jual beli. Maka sucikanlah jual beli kamu dengan bersedekah. (Riwayat al-Tirmidhi)

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6403,"  Soalan

Syarikat kami menyediakan sebuah platform jualan atas talian. Kami berhak penuh untuk menentukan kedai dan barangan apa yang boleh dijual diatas platform kami. Apa hukumnya kami membenarkan sebuah kedai menjual alat sembahyang bukan islam menjual produk-produknya melalui platform kami? Bagaimana pula dengan restoran Bak Kut Teh? Adakah kami dikira bersubahah dalam aktiviti jual-beli tersebut?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang dikemukakan, orang Islam secara umumnya tidak dibenarkan terlibat dengan apa-apa aktiviti yang melibatkan urusan agama selainIslam. Sekiranya tuan merupakan pemilik syarikat yang menguruskan platform jualan atas talian, sebaiknya elakkan untuk menerima permohonan individu bukan Islam yang diketahui akan menjual alat sembahyang bukan Islam. Hal ini kerana, haram bagi orang Islam untuk melibatkan diri dengan peribadatan orang bukan Islam dalam perkara yang diketahuinya secara jelas, dikhuatiri akan termasuk di dalam menyumbang atau mempromosikan agama lain. Firman Allah dalam surah al-Ma’idah ayat 2:

وَلَا تَعَاوَنُوا عَلَى الْإِثْمِ وَالْعُدْوَانِ ۚ وَاتَّقُوا اللَّهَ ۖ إِنَّ اللَّهَ شَدِيدُ الْعِقَابِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan. Dan bertaqwalah kepada Allah, kerana sesungguhnya Allah Maha Berat azab seksaNya (bagi sesiapa yang melanggar perintahNya).

Sebaiknya sebagai seorang Muslim hendaklah sentiasa mengambil langkah berjaga-jaga untuk tidak melibatkan diri dengan perkara yang boleh membawa kepada fitnah dan salah faham dalam kalangan masyarakat. Oleh itu, seharusnya tuan buatlah pilihan untuk tidak terlibat dengan perkara yang dilarang oleh syarak agar mendapat rezeki yang diberkati. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6404,"  Soalan

Assalamualaikum wbt

Saya berkerja sebagai pembantu akaun, dan saya ada kena rekod aset syarikat,

Situasi saya ialah

Saya kena rekod aset syarikat, salah satunya ialah kereta syarikat

Tapi semasa saya hendak rekod, dokumen yang saya guna untuk lihat berapa kos harga kereta itu, ada tunjuk yang kereta itu dibiayai menggunakan loan yang ada riba'. 

Jadi saya takut gaji atau kerja saya tak halal, apa yang saya patut lakukan, saya buntu, harap pihak mufti dapat membantu, terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, tugasan yang dilakukan tersebut memerlukan kepada beberapa pertimbangan berdasarkan tugas yang dilakukan. Jika pekerjaan tersebut tidak terlibat secara langsung dengan aktiviti haram seperti tugas pentadbiran, kebersihan dan sebagainya maka gaji yang diterima adalah dianggap halal. Hal ini kerana tugas tersebut tidak terlibat secara langsung dengan urusan haram oleh syarikat tersebut hanya merekodkan dokumen berkaitan syarikat. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6405,"  Soalan

Assalamualaikum.

Bolehkah Tuan Mufti jelaskan berkaitan perkara dibawah?

1. Menaikkan harga dalam perniagaan itu biasa, tetapi kuantiti harus kekal. 

Jika harga naik tetapi kuantiti dikurangkan, saiz dikecilkan, atau lebihkan ais daripada air, itu sudah dianggap menipu dan mencuri.  

Barang mahal dan modal tinggi boleh difahami, tetapi harga baru sepatutnya sudah menampung kos tersebut. Jangan ambil keuntungan berlebihan dengan cara yang tidak jujur kerana pembeli akan rasa tertipu.  

Ingat, menipu dalam perniagaan itu berdosa. Berniagalah dengan jujur mengikut syariat Islam. 

(Ini adalah copy dan paste hantaran dalam fb)

2. Adakah jika sebelum ni, seorang peniaga hanya memberi sahaja telur tanpa di caj kemudian peniaga tersebut declare untuk telur akan di caj dengan sekian harga asbab kenaikkan harga barang yang semakin tinggi dan kos modal juga semakin tinggi, dikira juga menipu dalam perniagaan? 

Mohon pencerahannya Tuan Mufti. 

Sekian, terima kasih. 

 

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Perniagaan merupakan suatu pekerjaan yang mulia kerana dapat memenuhi keperluan dan kehendak manusia. Ia juga merupakan suatu pekerjaan yang pernah dilakukan oleh Nabi Muhammad SAW. Merujuk kepada persoalan, sebagai seorang peniaga, hendaklah mempunyai sikap seperti:

1) Jujur dan amanah dalam perniagaan walaupun harga dinaikkan berikutan barang dan modal yang semakin mahal dengan menjaga kualiti dan kuantiti barang tersebut. Perkara ini supaya mengelak daripada terlibat dengan penipuan dalam perniagaan. Hadis yang diriwayatkan oleh Abu Hurairah RA:

أن رسول الله صلى الله عَلَيْهِ وَسَلَّمَ مَرَّ عَلَى صُبْرَةِ طَعَامٍ. فَأَدْخَلَ يَدَهُ فِيهَا. فَنَالَتْ أَصَابِعُهُ بَلَلًا. فَقَالَ ""مَا هَذَا يَا صَاحِبَ الطَّعَامِ؟ "" قَالَ: أَصَابَتْهُ السَّمَاءُ. يَا رَسُولَ اللَّهِ! قَالَ "" أَفَلَا جَعَلْتَهُ فَوْقَ الطَّعَامِ كَيْ يَرَاهُ النَّاسُ؟ ‌مَنْ ‌غَشَّ ‌فَلَيْسَ ‌مني""

Maksudnya: Bahawa Rasulullah SAW telah melalui timbunan makanan. Lalu baginda memasukkan tangan Baginda ke dalam makanan tersebut. Jari-jarinya terasa basah. Baginda berkata: Apakah ini wahai tuan kedai? Tuan kedai menjawab: Ia terkena hujan, wahai Rasulullah. Baginda berkata: Mengapa tidak meletakkannya di bahagian atas makanan (yang basah itu) supaya orang ramai dapat melihatnya? Sesiapa yang menipu, maka dia bukan dari kalangan kami.  (Riwayat Muslim)

2) Meningkatkan harga barang jualan atau mengenakan caj pada barang yang sebelum ini tidak dikenakan caj adalah tidak menjadi kesalahan jika perubahan tersebut dilakukan dengan mengambil kira kos barang dan modal yang semakin mahal. Peniaga berhak untuk meletakkan harga dan mengambil keuntungan atas sesuatu perniagaannya jika perkara tersebut tidak menzalimi dan menganiaya pembeli. Adapun begitu, hendaklah dimaklumkan terlebih dahulu perubahan harga barang tersebut supaya pembeli tidak tertipu dan bersetuju untuk meneruskan pembelian tersebut. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6406,"  Soalan

Assalamualaikum.. 

Apa hukum sy mendapat duit melalui sumbangan dari komuniti dgn sistem yg telah di reka untuk menetapkan giliran menerima duit sumbangan tersebut

tapi sebelum tu sy perlu membuat sumbangan terlebih dahulu ke dalam komuniti tersebut

sy beri sumbangan RM5 skali sahaja apabila sampai giliran saya akan menerima 8 kali RM5 pula dari komuniti tersebut

 

Syarat: 

1. Sumbang Rm5

2. Ajak orang lain utk menyumbang juga

3. Apabila sampai satu tempoh (selepas menerima 8X sumbangan) sy diwajibkan utk menyumbang kembali ke dalam komuniti bagi menggerakkan sistem tersebut.. 

 

Jadi kiranya seperti sy guna duit sy utk dptkan duit lebih dgn cara ajak org utk menyumbang juga.. Tanpa ada Apa² barangan (jual beli) 

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara asasnya derma atau sumbangan membawa maksud pemberian ikhlas yang diberikan oleh seseorang kepada seseorang orang yang lain untuk mendapatkan keredhaan Allah. Tiada penetapan jumlah tertentu untuk memberi sumbangan. Merujuk kepada persoalan, kaedah sumbangan yang dilakukan oleh komuniti adalah dibenarkan jika tiada unsur gharar (ketidakpastian) atau penindasan dalam kalangan penyumbang serta keuntungan oleh pihak tertentu sahaja. Pihak komuniti hendaklah memastikan semua penyumbang adalah layak untuk mendapat sumbangan dengan jumlah yang sama. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6409,"  Soalan

Assalamualaikum ustaz. Saya nak tanya. Saya ada daftar satu aplikasi membeli air coffee online tapi masa pertama saya daftar tidak boleh kerana email saya telah berdaftar dan saya telah menghubungi pihak pelanggan untuk dapatkan balik akaun email saya. Saya telah dapatkan balik akaun tersebut tetapi bila saya buka akaun tersebut ada baki dalam akaun tersebut bukan saya punya (Mungkin orang yang guna email saya punya). Saya nak tanya ustaz duit tu nak buat macam mana? Haram ke saya guna. Terima kasih ustaz.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, duit tersebut bukanlah milik tuan yang boleh digunakan. Mungkin terdapat kesilapan teknikal semasa pendaftaran yang merupakan duit orang lain. Jadi, adalah sebaiknya, tuan menghubungi pihak pengurusan akaun pembelian kopi tersebut untuk dipulangkan semula duit kepada pemilik asal atau pihak pengurusan akaun tersebut mempunyai cara yang mesti dipatuhi apabila berlaku kesilapan sebegini. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6426,"  Soalan

Assalamualaikum Ustaz,

Perbelanjaan bagi pemeriksaan dan rawatan pergigian adalah salah satu pelepasan cukai yang dibenarkan. Namun, untuk saya, perbelanjaan tersebut ditanggung oleh majikan/takaful dengan cara pay-and-claim.

Soalan saya, apakah hukum dari sisi syarak jika saya menuntut pelepasan cukai bagi rawatan pergigian tersebut walaupun saya sudah claim dengan majikan/takaful?

Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

 Allah SWT berfirman dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil.

Sekiranya perbuatan puan ini dibenarkan secara peraturan oleh pihak Lembaga Hasil Dalam Negeri (LHDN) dan majikan/takaful maka perbuatan ini harus dan dibenarkan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6435,"  Soalan

Assamualaikum. Saya ada pertanyaan mengenai claim. Saya ada buat dua kerja iaitu kerja hakiki makan gaji dan kereta sewa. Kerja hakiki saya ini perlu untuk travel. Apabila saya perlu travel, saya menyewa kereta sewa dengan syarikat kereta sewa sendiri. Saya buat bayaran dan masuk akaun syarikat saya. Kemudian saya claim bayaran kereta sewa tersebut dengan company saya kerja sekarang. Secara logiknya saya dapat duit lebihan tetapi telah dimasukkan ke dalam akaun syarikat saya. Halal kah macam itu ustaz?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

 Allah SWT berfirman dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil.

Dalam etika kerja, konflik kepentingan (conflict of interest) berlaku apabila seseorang menggunakan kedudukan atau kuasa untuk mendapat manfaat peribadi. Dalam kes ini, syarikat tempat anda bekerja memberikan bayaran untuk sewa kereta dengan tanggapan bahawa ia adalah urus niaga biasa, tetapi hakikatnya kereta itu disewa daripada syarikat kau sendiri.

Secara umumnya urusniaga tersebut adalah harus sekiranya:

Syarikat tempat anda bekerja tahu dan setuju bahawa anda menyewa dari syarikat sendiri.
Harga sewa adalah munasabah dan sama seperti kadar pasaran.
Tidak ada unsur penipuan atau manipulasi dokumen.

Namun dari aspek perundangan apa yang berlaku boleh menjurus kepada kesalahan kewangan yang besar seperti tuntutan palsu (false claim) dan kesalahan menggunakan pengaruh atau kedudukan untuk kepentingan peribadi. Asas kepada konsep tuntutan (claim) adalah menuntut semula bayaran yang telah didahulukan (pay and claim). Dalam situasi ini, anda memperoleh keuntungan peribadi daripada urusan tugasan rasmi, yang boleh menimbulkan fitnah dan dianggap sebagai satu bentuk penyalahgunaan kuasa serta konflik kepentingan.

Ikutilah tatacara yang lebih memberikan kebaikan pada diri dan juga majikan. Adalah tidak wajar bagi pekerja mengambil untung dari majikan dengan cara sebegini. Melainkan dasar syarikat membenarkannya.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6440,"  Soalan

Assalamualaikum Ustaz. 

Adakah extended warranty samsung care plus patuh syariah? 

Terima kasih ","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Mengenai pematuhan Syariah atau sebaliknya ia tertakluk kepada maklumat yang agak terbatas. 

Sesuatu polisi itu berrkemungkinan  berbeza mengikut negara dan interpretasi, sehubungan dengan itu, adalah disarankan untuk menghubungi Samsung Malaysia atau pihak berkuasa berkaitan untuk mendapatkan kepastian mengenai status pematuhan Syariah bagi Samsung Care+ di Malaysia.

Namun dalam masa yang sama , ingin dinyatakan bahawa  adalah harus menjual barangan bersama dengan waranti servis baik pulih dalam tempoh tertentu atau disebut standard warranty kerana ia termasuk dalam bab al-Wa`d atau bab mensyaratkan manfaat bagi pembeli. Kedua-duanya adalah diharuskan.

Tetapi jika membeli extended warranty yang berasingan daripada barang seperti seseorang membeli barang tanpa waranti lalu membeli waranti, atau membeli satu barang yang sudah tamat warantinya kemudian membeli waranti baru, Ini adalah tidak harus kerana mengandungi gharar. Hal ini kerana dia membeli atau membayar suatu yang bersifat tidak pasti, sama ada si pembeli akan memperoleh manfaat daripada servis baikpulih tersebut atau tidak. Bentuk waranti yang patuh syariah adalah yang berasaskan konsep takaful atau jaminan vendor tanpa perlu kepada bayaran tambahan.

 

والله أعلم بالصواب

Sekian, terima kasih.

 

                                                                                                                           "
https://emusykil.muftiselangor.gov.my/index.php/site/jawapan?id=6472,"  Soalan

Assalamualaikum tuan,

Pada December 2022 saya telah menandatangi sebuah perjanjian perniagaan bersama dengan seorang rakan.Perniagaan ini berbentuk perkhidmatan penjagaan kanak2.Memandangkan rakan saya sudah berkecimpung dalam bidang pendidikan awal kanak2 selama 5 tahun,saya mempercayai beliau dengan menyerahkan modal sebanyak RM15000 sebagai pelabur.Dalam perjanjian,tidak dinyatakan apa fungsi pelabur dalam perniagaan ini,saya hanya diberikan info berkenaan jumlah modal,keuntungan yg bakal diperolehi (50% dari jumlah modal) dan tempoh bayaran keuntungan tersebut (dibayar sebanyak RM937 setiap bulan selama 2 tahun).Atas dasar percaya,saya serahkan semua urusan perniagaan kepada rakan saya.Pada awalnya,perniagaan berjalan seperti dirancang namun mengalami kerugian kerana sewa lokasi yg agak tinggi tetapi jumlah anak jagaan sedikit.Sy beri kelonggaran untuk tempoh bayaran,jadi tiada bayaran yg saya dapat sejak awal penubuhan perniagaan.Malah ada ketikanya saya menggunakan tenaga tanpa bayaran dalam aktiviti di pusat jagaan.Ada juga rakan minta pendapat sy sebagai pelabur dalam urusan perniagaan ini,namun lama kelamaan saya seperti halimunan.Tak lagi dirujuk untuk apa2 keputusan perniagaan.Sehinggalah Julai 2024,sy mengambil keputusan untuk meminta rakan menyerahkan modal & untung pelaburan seperti yg dijanjikan kerana saya nak keluar dari perniagaan tersebut.Namun rakan mendakwa perniagaan mengalami kerugian jadi minta tempoh masa untuk selesaikan bayaran.Saya tunggu sampai awal Januari 2025,rakan meminta saya menunggu lagi kerana dia sedang cuba apply loan untuk bayar duit saya.Sehingga kini,Mac 2025 tempoh kontrak telah tamat saya masih tak terima apa2 bayaran dari perniagaan tersebut.Malah rakan seolah2 hilang dari radar.Tapi perniagaan masih berjalan seperti biasa,saya tak nampak seperti ianya mengalami kerugian.Soalan saya,apakah hak saya sebagai pemberi modal mengikut kaedah perniagaan Islam?Dan adakah tindakan saya dikira zalim kerana meminta bayaran sedangkan rakan menyatakan perniagaan kami mengalami kerugian?

Sekian,terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, secara umumnya dalam konteks pelaburan menurut Islam, sebarang pelaburan yang menjamin keuntungan secara tetap adalah haram kerana mengandungi unsur riba dan gharar. Hal ini kerana setiap pelaburan atau perniagaan yang dilakukan seharusnya mempunyai risiko keuntungan dan kerugian. Jika ada jaminan tetap tanpa risiko kerugian, ia boleh menyerupai riba kerana seakan-akan pelabur memberi pinjaman dengan faedah tetap kepada pihak yang menjalankan perniagaan.

Dalam kes yang disebutkan, perjanjian menyatakan bahawa anda akan mendapat keuntungan tetap RM937 sebulan selama 2 tahun. Ini menimbulkan unsur gharar (ketidakpastian) kerana perniagaan sepatutnya boleh untung atau rugi. Jika keuntungan tetap dijanjikan tanpa mengira prestasi perniagaan, ia boleh menjurus kepada unsur riba.

Namun, jika perjanjian itu bersifat perkongsian keuntungan dan perniagaan benar-benar mengalami kerugian, anda perlu menanggung sebahagian daripada kerugian tersebut seperti dalam akad Mudarabah (perkongsian keuntungan).

Perkara paling utama untuk diselesaikan dalam kes ini ada mengenalpasti jenis akad atau kontrak yang dipersetujui sebelum apa-apa tindakan boleh dibuat semula iaitu:

Jika ia adalah kontrak pelaburan Mudarabah (perkongsian keuntungan), maka anda berhak menuntut keuntungan hanya jika perniagaan mendapat keuntungan. Namun dalam keadaan perniagaan benar-benar rugi dan tiada unsur penyelewengan, modal boleh dianggap hangus mengikut konsep perkongsian risiko.
Jika ia adalah pinjaman (Qard), maka modal yang anda beri lebih berbentuk pinjaman dan rakan anda wajib membayar semula modal itu. Berdasarkan hadis yang diriwayatkan daripada Abu Hurairah RA bahawa Rasulullah ﷺ bersabda:
مَطْلُ الغَنِيِّ ظُلْمٌ
 

Maksudnya: Menangguhkan pembayaran hutang oleh orang yang mampu adalah satu kezaliman. (Riwayat al-Bukhari)

 Jika ada unsur pecah amanah atau penyelewengan dan perniagaan masih berjalan dengan baik tetapi rakan anda enggan membayar dengan alasan rugi, anda berhak menuntut semula modal anda kerana ia boleh dikategorikan sebagai penganiayaan atau penipuan.

Selain itu, perniagaan yang dilakukan secara berkongsi modal hendaklah dijalankan dengan adil antara dua pihak melalui perjanjian yang telah dipersetujui. Pihak yang berkongsi hendaklah tidak menggunakan cara yang salah seperti menipu rakan kongsi modal. Firman Allah SWT dalam surah al-Nisa ayat 29:

يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ مِّنكُمْ ۚ وَلَا تَقْتُلُوا أَنفُسَكُمْ ۚ إِنَّ اللَّهَ كَانَ بِكُمْ رَحِيمًا

Maksudnya: Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu, dan janganlah kamu berbunuh-bunuhan sesama sendiri. Sesungguhnya Allah sentiasa Mengasihani kamu.

Rujuk semula perjanjian dan pastikan apa yang diterima adalah hak sebenar anda secara pasti kerana apa yang penting dalam mengumpulkan harta ada dengan mengutamakan keberkatan.

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=6474,"  Soalan

Saya telah bersara Di usia 60 , di tahun 2023.

Perlu kah berzakat wang kwsp yg masih berbaki , Di dalam akaun kwsp ?

Saya tiada sumber pendapatan lagi.

Sedang Kan wang berbaki itu lah sumber kewangan.

Saya keluar kan sedikit secara bulanan.

T kasih .","Jawapan  

الحمد لله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Merujuk kepada soalan yang dibangkitkan.

Zakat ke atas wang dalam KWSP bergantung kepada status pemilikan dan penggunaannya. Secara umumnya, wang yang masih berada dalam akaun KWSP sebelum dikeluarkan tidak wajib dikenakan zakat kerana ia belum menjadi milik penuh pencarum. Namun, apabila wang tersebut dikeluarkan, ia perlu dinilai sama ada mencapai nisab (bersamaan nilai 85 gram emas) dan cukup haul (genap setahun dalam simpanan) untuk menentukan kewajipan zakat sebanyak 2.5%. Sekiranya wang yang telah dikeluarkan hanya cukup untuk keperluan harian dan tidak mencapai nisab, maka tidak wajib zakat. Namun, jika ada lebihan simpanan yang kekal dalam akaun anda selama setahun dan jumlahnya mencapai atau melebihi nisab, maka zakat sebanyak 2.5% wajib dikeluarkan ke atas baki simpanan tersebut.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6501,"  Soalan

Assalamualaikum,

Soalan saya ayah saya telah menjual tanahnya melalui seorang broker tanah Dan telah melalui proses jual beli di pejabat tanah, setelah beberapa tahun ayah saya telah meninggal dunia, walaubagaimanapun pejabat tanah Masih menghantar cukai tanah ke rumah anggaran selepas 10 tahun pejabat tanah menghantar surat untuk waris menuntut s mula tanah tersebut kerana tiada tuntutan Dari pembeli sebelum ini. Kami Cuba mencari broker tersebut tidak dapat dijumpai, ada yg beritahu telah meninggal dunia juga. Disini apakah tindakan yang boleh diambil Oleh waris. Adakah membuat tuntutan semula tersebut, kami telah memberi tahu situasi kami bahawa arwah ayah telah menjualnya. Walaubagaimanapun pejabat tanah telah memberi tahu tiada tuntutan Dari pada sesiapa. Dan hanya waris yang boleh menuntutnya semula. Dan apakah hukumnya. Harap dapat pencerahan. Adakah boleh dianggap rezeki waris. Atau bagaimana","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, urusan jual beli tanah terikat dengan peraturan yang telah ditetapkan oleh Pejabat Tanah Daerah atau Negeri. Urusan tersebut haruslah mempunyai dokumen yang sah seperti geran atau apa-apa perjanjian jual beli tanah antara penjual dan pembeli bagi memudahkan urusan individu yang terlibat khususnya kepada waris setelah kematian penjual (pemilik tanah). Secara umumnya jika pejabat tanah masih menghantar cukai tanah atas nama arwah, ini menunjukkan bahawa hak milik tanah masih belum ditukar kepada pembeli, ini mungkin berlaku kerana pembeli gagal melengkapkan proses pindah milik selepas urusan jual beli selesai.

Dalam situasi ini ada dua situasi yang perlu dipertimbangkan:

Situasi pertama : wang jualan sudah diterima arwah

Sekiranya arwah telah menerima bayaran penuh, tetapi pembeli gagal menguruskan pindah milik, secara prinsipnya hak pemilikan tanah telah berpindah kepada pembeli kerana urusan jual beli telah selesai. Namun, proses pindah milik secara rasmi di pejabat tanah masih belum disempurnakan.

Namun, jika waris mendapat semula tanah itu, mereka wajib mencari waris pembeli untuk menyelesaikan isu ini.

Jika waris pembeli tidak dapat dijumpai, tanah tersebut boleh diuruskan dengan cara berikut:

Jika waris tahu harga jualannya, maka mereka boleh mengembalikan nilai jualan tersebut sebagai amanah.

Jika tidak dijumpai waris pembeli tersebut tanah tersebut boleh diserahkan kepada Baitulmal Majlis Agama Islam Negeri sebagai pemegang amanah harta umat Islam yang sah.

Situasi kedua: wang jualan belum diterima

Jika arwah belum menerima bayaran, maka tanah itu masih milik arwah secara sah.

Dalam kes ini, waris boleh menuntutnya kembali dan ia menjadi harta pusaka yang perlu dibahagikan mengikut faraid.

 

Sekiranya waris tidak pasti sama ada arwah sudah menerima bayaran penuh atau belum, ada beberapa langkah yang boleh diambil dan diikhtiarkan:

Semak dokumen perjanjian
Jika ada perjanjian jual beli bertulis, semak terma pembayaran dan bukti penerimaan bayaran oleh arwah.

Boleh cuba cari resit, surat perjanjian, atau dokumen berkaitan dalam simpanan keluarga atau pejabat tanah.

Semak rekod akaun bank arwah

Jika bayaran dibuat melalui bank, waris boleh memohon penyata akaun arwah (melalui prosedur pewarisan yang sah) untuk melihat transaksi berkaitan.

Cari pembeli atau warisnya

Jika pembeli masih hidup atau warisnya boleh ditemui, boleh cuba berbincang untuk mendapatkan kepastian mengenai pembayaran.

Dapatkan pengesahan dari pejabat tanah

Pejabat tanah mungkin mempunyai rekod berkaitan urusan jual beli, termasuk jika ada pindah milik yang tergendala atau atau permohonan yang belum dilengkapkan

Jika benar-benar tiada pihak lain yang menuntut dan waris tidak dapat mengesahkan pembayaran, waris boleh menerima tawaran pejabat tanah untuk menuntut semula tanah tersebut, tetapi jika kemudian terbukti arwah telah menerima bayaran penuh, tanah itu tetap hak pembeli dan perlu diserahkan mengikut akad asal.

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=6507,"  Soalan

Assalamualaikum.

Saya ada beberapa soalan mengenai sebuah permainan terkemuka di Malaysia yang popular dikalangan anak muda iaitu Genshin Impact. Genshin Impact merupakan permainan RPG aksi dunia terbuka yang boleh dimainkan secara percuma. Ia dibangunkan dan diterbitkan oleh MiHoYo Co., Ltd.

Dalam Genshin Impact, terdapat sebuah sistem ""gacha"" dikenali sebagai ""Wishes"", di mana pemain melakukan tarikan pada banner untuk mendapatkan watak atau senjata secara rawak dengan menggunakan mata wang dalam permainan yang dipanggil ""Fates"". ""Fates"" juga boleh didapatkan secara percuma melalui eksplorasi dunia & beberapa acara masa terhad.

Setiap banner menawarkan peningkatan kadar untuk watak atau senjata tertentu dalam tempoh terhad. Sistem ""pity"" memastikan pemain memperoleh item bertaraf tinggi selepas sejumlah tarikan tertentu; secara asasnya, semakin banyak anda menarik, semakin tinggi peluang anda untuk mendapatkan watak atau senjata yang diinginkan.

 

Soalan 1. Adakah game gacha itu haram ? Kerana kewujudan sistem pity ini seperti menghalalkan sistem gacha.

Soalan 2. Apakah hukum jika pemain melakukan tarikan pada banner tanpa menggunakan wang ringgit namun menggunakan ""Fates"" hasil eksplorasi & acara masa terhad yang boleh didapati secara percuma ?

 

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Permainan game secara asasnya adalah harus selagimana tidak terlibat dengan perkara-perkara yang diharamkan dalam Islam seperti unsur maysir (perjudian), gharar (ketidakpastian) dan mensyirikkan Allah.  Merujuk kepada persoalan dan huraian berkenaan sistem permainan ini, terdapat beberapa aspek yang perlu dipertimbangkan dari perspektif syarak, iaitu:

Unsur Ketidaktentuan (gharar): Pemain tidak mampu mengawal apa yang akan mereka perolehi setelah membuat “wish” (permintaan). Setiap permintaan yang dibuat pasti mengharapkan untuk mendapatkan watak atau senjata 5 bintang, akan tetapi peluang untuk mendapatkannya adalah rendah yang boleh dianggap sebagai gharar dalam transaksi. Jual beli yang melibatkan unsur ketidaktentuan atau spekulasi yang tinggi adalah tidak dibenarkan. Jika pemain membelanjakan wang atau wang dalam sistem permainan (seperti primogems) tanpa kepastian mengenai apa yang akan mereka terima dianggap suatu yang dilarang dalam Islam.

Unsur perjudian (maysir): permainan ini mempunyai unsur perjudian kerana terdapat unsur peluang dan ketidakpastian untuk mendapatkan sesuatu dengan kos atau nilai tertentu khususnya menggunakan duit sebenar tanpa mengetahui apa yang akan diterima boleh membawa kepada penindasan kepada beberapa pihak. Begitu juga, jika hanya menggunakan duit dalam permainan yang boleh membawa ke arah unsur perjudian yang berkemungkinan boleh memberi kesan atau kerugian kepada pemain. 

Adalah sebaiknya dielakkan permainan yang mempunyai unsur-unsur berikut di samping mengelak dari berlaku ketagihan kepada pemain untuk terus membeli wishes tanpa berfikir panjang yang boleh membawa kepada kerugian wang dan masa seseorang.

Beberapa garis panduan telah ditetapkan dalam kitab Fiqh al-Manhaji sebagai penentuan hukum sesuatu hiburan permainan video, game online dan sebagainya seperti berikut:

Makruh: Jika hiburan itu tidak memberi sebarang kesan baik atau buruk kepada manusia kerana menghabiskan masa dengan perkara yang tidak berfaedah. 

Haram: Jika ia membawa kepada keburukan kepada individu dan masyarakat iaitu dengan berlakunya percampuran perkara yang buruk atau yang diharamkan syarak.

Dibenarkan dan digalakkan: jika hiburan itu memberi kesan dan impak yang baik kepada individu dan masyarakat. 

Berikut juga merupakan pautan soalan yang mempunyai kaitan dengan permainan ini untuk rujukan tuan:

Genshin Impact 1 

Genshin Impact 2

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6508,"  Soalan

assalamualaikum...saya nak tanya apakah hukum joki akaun game seperti membantu orang lain untuk menaikkan rank atau level akaun tersebut dan mengambil upah dari orang itu...sebab setahu saya terms of rules sesebuah game kebanyakkan nya melarang untuk dijoki atau dijual belikan... adakah ini halal dalam islam kerana terms of rules melarang untuk menjual,membeli dan memindahkan akaun orang lain...jadi duit upah yg saya ambik itu halal atau tak?","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد
 

Merujuk kepada soalan yang diajukan, berdasarkan maklumat dan carian yang dilakukan dalam dunia permainan atas talian (online gaming), istilah ""joki akaun"" merujuk kepada perbuatan seseorang yang mengambil alih akaun pemain lain untuk mencapai sesuatu objektif dalam permainan seperti menaikkan pangkat (rank), mengumpul ganjaran (reward), atau membuka akses kepada ciri-ciri tertentu dalam permainan — dan kebiasaannya dilakukan dengan bayaran (upah).

secara asasnya Islam membenarkan seseorang mengambil upah atas khidmat yang diberikan, selagi mana khidmat tersebut adalah:

Halal sifatnya,

Tidak membawa kepada penipuan atau kerosakan,

Tidak melanggar hak orang lain atau perjanjian yang sah.

Sebagaimana kaedah fiqh menyebut:

الأصل في المعاملات الإباحة حتى يدل الدليل على التحريم
 

Maksudnya: Asal pada sesuatu muamalat itu adalah harus, sehingga datang dalil yang mengharamkannya.

Dari aspek yang lain pula jika terdapat isu pelanggaran terma dan syarat permainan sebagaimana yang disebutkan iaitu larangan memberi akaun kepada orang lain, menjual atau memindahkan akaun atau menggunakan cara luar biasa untuk capai kedudukan tertentu. Maka hukum upah perlu dinilai semula kerana apabila seseorang mendaftar dan menggunakan permainan itu, secara tidak langsung dia telah bersetuju dengan syarat tersebut, maka ia menjadi satu bentuk ‘aqd atau perjanjian yang mesti dipatuhi. Melanggarnya termasuk dalam kategori khiyanah (pengkhianatan) dalam akad. Firman Allah SWt dalam surah al-Maidah ayat 1:

يَا أَيُّهَا الَّذِينَ آمَنُوا أَوْفُوا بِالْعُقُودِ
 

Maksudnya: Wahai orang-orang yang beriman, penuhilah akad-akad (perjanjian) itu.

Begitu juga dengan hadis yang diriwayatkan daripada Abu Hurairah RA bahawa Nabi SAW bersabda:

الْمُسْلِمُونَ عَلَى شُرُوطِهِمْ
 

Maksudnya: Orang Islam itu terikat dengan syarat-syarat yang mereka buat. (Riwayat Abu Daud)

Berdasarkan hadis di atas sekiranya perkhidmatan joki game yang ditawarkan itu secara jelas bertentangan dengan terma dan syarat yang telah dipersetujui bersama pihak pembangun permainan, maka perkhidmatan tersebut termasuk dalam kategori yang tidak dibenarkan, sama ada haram atau sekurang-kurangnya syubhah.

Oleh itu, upah yang diperoleh daripada kerja joki seperti yang diterangkan merupakan perkara yang perlu diambil perhatian, kerana ia datang daripada sesuatu yang tidak sah akadnya dan boleh dianggap sebagai bentuk khianat terhadap perjanjian asal. Sebaiknya elakkan dari mencari pendapatan dengan sesuatu yang bertentangan dengan hukum syarak dan peraturan atau perjanjian yang dipersetujui kerana rezeki yang halal walau sedikit, lebih menenangkan kehidupan berbanding kemewahan yang diraih dengan cara yang bertentangan dengan syarak. Maka, carilah rezeki yang bersih, dan yakinlah bahawa Allah akan cukupkan walau pada jalan yang disangka sempit. Firman Allah SWT dalam surah at-Talaq ayat 2 dan 3:

وَمَن يَتَّقِ اللَّهَ يَجْعَل لَّهُ مَخْرَجًا * وَيَرْزُقْهُ مِنْ حَيْثُ لَا يَحْتَسِبُ

Maksudnya: Dan sesiapa yang bertakwa kepada Allah, nescaya Allah akan mengadakan baginya jalan keluar. Dan memberinya rezeki dari arah yang tidak disangka-sangka.

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6509,"  Soalan

Saya seorang student universiti dan banyak menggunakan produk digital milik syarikat bukan Islam seperti website, Ai, software, game dan lain-lain.

Kesemua produk digital itu mestilah berbayar dahulu kepada syarikat bukan Islam tersebut barulah saya dapat guna, kerana itu adalah produk digital kepunyaan mereka. Namun, harga produk digital tersebut terlalu mahal jika saya ingin membelinya secara sah atas faktor tukaran matawang negara. 

Jadi saya godam/hack produk tersebut supaya produk digital itu yang asalnya berbayar sebelum guna menjadi percuma dan saya ada juga menggunakan produk digital tersebut secara cetak rompak/piracy.

Pada pengetahuan saya, hukum menggodam/hacking dan membeli barang cetak rompak milik orang Islam dan orang bukan Islam (kafir zimmi, musta'man, mu'ahad) adalah haram. Kecuali jika barang tersebut milik kafir harbi, maka boleh hack dan mencetak rompak produk digitalnya untuk tujuan tidak membangunkan ekonomi negara kafir harbi iaitu Zionis Israel. Saya juga telah baca IRSYAD HUKUM SIRI KE-864: ISU BERKAITAN PENGKATEGORIAN KAFIR HARBI dan telah memahaminya.

Jadi saya godam dan guna produk syarikat tersebut secara cetak rompak kerana saya menganggap syarikat itu adalah milik kafir harbi atas alasan berikut:
- HQ syarikat tersebut bertempat di Culver City, California yang merupakan sebahagian dari US. Sepertimana yang sedia tahu US adalah negara yang banyak membantu dan menyumbang pada negara Israel. Jadi cukai dan pembayaran lain syarikat bukan Islam di California itu akan diberikan kepada kerajaan US dan sebahagian peratusan kewangan dari cukai itu akan diserahkan kepada Israel.
- Syarikat tersebut telah mempunyai banyak cawangan studio di banyak negara seperti United States, Canada, South America dan Europe yang juga menyokong Israel.
- Syarikat tersebut banyak menjalinkan perhubungan (partnership) dengan syarikat-syarikat pro Israel yang lain seperti studio Disney yang secara terangan menyokong Israel.
- Bank di US kebanyakkannya menyumbang kepada negara haram Israel setelah saya cek di portal boikot Israel.

Jadi soalan saya berdasarkan situasi saya diatas itu SS Mufti,
1. Bolehkah saya hack untuk guna produk digital tersebut kerana yakin telah syarikat itu sedikit sebanyak ada memberu support kepada US-Israel yang merupakan kafir harbi yang wajib diperangi.

2. Bolehkah saya download atau beli produk digital syarikat itu secara cetak rompak untuk tidak menyokong dan membangunkan ekonomi syarikat bukan Islam itu yang kewangannya sedikit sebanyak menyumbang kepada US.

3. Apakah ada pandangan ulama' Syafieyyah atau ulama' mazhab ataupun ulama'-ulama' lain yang membenarkan perbuatan saya ini kerana saya telahpun hack dan mencetak rompak produk digital itu.

Terima Kasih SS Mufti atas pertolongan dan pencerahan. Maaf atas soalan saya yang panjang kerana saya perlu menjelaskan situasi saya dengan betul untuk mendapatkan hukum.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Pada asasnya, Islam menjaga hak milik manusia termasuklah hak milik penulisan, rekaan, ciptaan dan hak milik kreativiti. Umat Islam tidak boleh mengambil atau mencuri hak milik orang lain tanpa keizinan atau kerelaannya. Dalam hal ini hak cipta samaada dalam bentuk penulisan, ciptaan, dan rekaan adalah dipelihara dari sudut syarak. Sebaiknya mohonlah kebenaran atau izin terlebih dahulu daripada pemilik asal sekiranya ingin menggunakan gambar di laman sesawang atau web tersebut.

Allah SWT berfirman dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil

Produk digital ialah suatu bentuk harta intelek (intellectual property) yang mempunyai nilai dan diiktiraf dalam Islam. Maka, menggunakan atau mengambilnya tanpa izin pemilik asal adalah zalim, walaupun mereka bukan Muslim. Lebih parah, jika seseorang menjual produk cetak rompak tersebut dan mengambil keuntungan daripadanya dan ia adalah perbuatan yang haram dan perlu dihentikan segera.

Niat untuk tidak menyokong mereka yang memusuhi Islam adalah murni, tetapi Islam mengajar umatnya agar niat yang betul mesti disertai dengan cara yang betul. Menentang kezaliman tidak boleh dilakukan dengan kezaliman yang lain. Sebaliknya, umat Islam disarankan:

Menyokong alternatif digital buatan umat Islam.

Menggunakan platform sumber terbuka (open-source) yang percuma.

Mengedukasi masyarakat tentang boikot yang strategik dan berkesan.

Menyokong syarikat yang pro-Palestin dan tidak menyumbang kepada Zionis atau musuh-musuh Islam.

Seorang Muslim yang baik seharusnya membuat pertimbangan dengan akal yang jernih dan hati yang tenang. Tindakan seperti boikot mestilah dilaksanakan dengan penuh hikmah, agar tidak tersasar dari matlamat asal dan tidak pula melanggar batas undang-undang yang ditetapkan. Kita juga perlu menilai, adakah tindakan yang dilakukan benar-benar memberi kesan, atau sekadar ilusi yang tidak membawa hasil. Apatah lagi jika usaha itu akhirnya dijadikan jalan untuk meraih keuntungan peribadi maka ia merupakan sesuatu yang amat tidak selari dengan prinsip Islam yang menekankan kejujuran, amanah, dan keberkatan dalam rezeki.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6517,"  Soalan

Assalamualaikum. Sy ingin kepastian mengenai konsep ""funder fundee"" yg melibatkan saya dan abg sy. Saya ingin tahu adakah ia melanggar hukum atau tidak kerana ia betul2 mengganggu fikiran sy. 

Abg sy telah melabur kpd saya sebanyak rm30,000 untuk sy jalankan perniagaan hijab. Awal perjanjian, sy bgtau yg sy akan bagi dia RM3,000 setiap bulan sbgai untung. Bulan pertama, dia bg rm10,000 sy dah bayar dia rm13,000. Bulan ke dua, dia letak lagi rm10,000 dan sy dh pulangkan rm13,000. Bulan ke tiga, dia letak lagi rm10,000 dan saya bayar rm3000 sbgai untung sehingga bulan ke 5. Jadi, Sepanjang 5 bulan berlalu, saya bayar tanpa gagal rm3000 setiap bulan sbgai untung dia.  Total wang yg telah sy bayar kepada dia adalah rm35,000. Masa bulan ke lima, saya dah terasa sgt terbeban kerana sy rasa sy tanggung banyak rugi. Jadi, sy bgtau dia sy perlu stop. Dan selepas itu, dia meminta sy pulangkan modal rm10000 lagi kerana sy stop. 
 

sy bgtau yg ikutkan, dia telah menerima lebih dari apa yg dia labur sebenanrnya. Dia dh ada untung rm5000 disitu. Kalau dia minta pulang modal rm10,000 lg, maknanye dia akan dpt untung rm15000 secara total. Dia kata, saya yang berjanji untuk bg rm3000 setiap bulan. Janji tetap janji katanya. Sedangkan sy dh kotakan janji sy dgn byr rm3000 tanpa gagal tiap bulan. Cuma sekarang sy perlukan masa untuk pulang modal dia itu. Dan dia anggap sy berhutang dgn dia. 
 

sy rasa tak adil dan terbeban. Mohon bagi pencerahan kerana saya sangat2 perlukan penjelasan. 
Terima kasih. ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Berdasarkan maklumat yang saudari berikan, akad yang berlaku antara saudari dan abang saudari ini secara asasnya adalah akad yang tidak menepati prinsip syariah, kerana ia membawa ciri-ciri riba yang dilarang dalam Islam. Walaupun niat asal mungkin baik dan ingin bantu satu sama lain, namun cara dan bentuk akad itu sendiri perlu disemak semula supaya tidak menzalimi mana-mana pihak.

Dalam Islam, pelaburan perlu dilakukan melalui akad yang sah, contohnya seperti akad mudharabah, di mana pelabur (funder) menyediakan modal, dan usahawan (fundee) menjalankan perniagaan.

Dalam mudharabah:

Keuntungan dibahagikan berdasarkan nisbah yang dipersetujui bersama, dan

Jika berlaku kerugian, pelabur perlu menanggung kerugian setakat modal, manakala fundee mungkin kerugian modal, usaha dan masa.

Namun dalam kes saudari, funder dijanjikan pembayaran tetap RM3,000 setiap bulan, tanpa mengambil kira untung rugi sebenar perniagaan. Ini menjadikan akad tersebut mengandungi riba, kerana duit yang diberi (modal) dikembalikan dengan lebihan yang tetap dan dijamin, tanpa risiko kerugian yang merupakan ciri utama yang ditegah dalam muamalat Islam. Tiada perniagaan sah yang hanya menjanjikan keuntungan sepenuhnya tanpa sebarang risiko untuk rugi. Ia berdasarkan kaedah fiqh:

الغُنم بالغرم

Maksudnya: Perolehan keuntungan adalah dengan menghadapi risiko kerugian.

Sepanjang tempoh lima bulan, saudari telah membayar RM3,000 sebulan, menjadikan jumlah bayaran RM15,000, dan keseluruhan yang telah diterima oleh abang saudari adalah RM35,000, sedangkan modal yang diberikan hanya RM30,000.

Ini bermakna, secara realitinya beliau sudah pun menerima kembali modalnya serta keuntungan sebanyak RM5,000. Maka, permintaan tambahan modal RM10,000 lagi setelah perjanjian diberhentikan, tidak wajar dituntut, kerana ia melebihi dari apa yang dijanjikan pada asalnya. Jika benar akadnya adalah pelaburan, maka pelabur tidak boleh menuntut keuntungan yang tetap apatah lagi ketika syarikat tidak berada dalam keadaan untung.

Dal kes ini sebaiknya

Lakukan perbincangan semula dengan baik, berbincang atas dasar kasih sayang dan persaudaraan.

Bawa bersama data prestasi syarikat, laporan jualan atau aliran tunai sebagai bukti keadaan sebenar syarikat supaya abamh saudari selaku funder faham realiti semasa.

Terangkan juga bahawa Islam tidak zalim kepada pelabur, dan tidak juga membebankan peniaga. Apa yang Islam ajar melalui akad seperti mudharabah dan musyarakah sangat adil iaitu di mana pelabur ada hak untung, tapi juga kena bersedia tanggung risiko.

Jika semua pihak memahami kedudukan syariah dan dengan niat untuk saling membantu dengan cara yang betul, pasti akan ada titik persefahaman yang baik.

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6540,"  Soalan

Assalamualaikum wbt. 

Saya ingin bertanya mengenai status keberkatan gaji.

Saya bekerja dalam bidang IT. Tugas saya memerlukan saya untuk attend ticket berdasarkan laporan kerosakan hardware atau software komputer oleh pengguna. Dalam surat tawaran kerja saya telah dinyatakan waktu bekerja bermula jam 9 pagi hingga 6 petang, Isnin hingga Jumaat. Berdasarkan nature pekerjaan saya adalah berdasarkan laporan kerosakan daripada pengguna, ticket aduan daripada pengguna adalah tidak menentu, ada ketika banyak dan ada ketika kurang. Untuk setiap kerosakan, timeframe membaikpulih adalah tidak sama dan tidak dinyatakan masa minimum atau maksimum yang dihadkan bagi setiap pembaikan kerosakan tetapi setiap ticket perlu di closed kan dalam sistem dalam tempoh 3 hari bekerja.

Soalan saya:

1. Sekiranya saya telah attend ticket dan berjaya siapkan tugas membaikpulih pada jam 2 petang, tetapi dalam sistem tetap memerlukan saya untuk closed ticket berdasarkan timeframe dalam sistem (iaitu sehingga jam 6 petang) adakah menjadi kesalahan saya pulang pada pukul 2 petang?

2. Sekiranya saya attend ticket melebihi kebiasaan norma, dan saya claim kerja lebih masa (ot) berdasarkan kerja lebih tersebut, adakah claim ot saya dikira salah? Sebagai contoh situasi, norma closed ticket dalam sistem adalah 3 ticket sehari, tetapi saya berjaya siapkan 5 ticket, maka lagi 2 ticket saya claim sebagai kerja lebih masa (ot) kerana sistem tidak membenarkan closed ticket yang banyak dalam tempoh sehari (9 pagi hingga 6.00 petang).

Mohon pencerahan. Terima kasih.

Pencerahan: *saya* di sini bukan saya.","Jawapan  

وعليكم السلام ورحمة الله وبركاته
الحمد لله رب العلمين والصلاة والسلام علي أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan, dalam isu keberkatan gaji, konsep utama dalam Islam adalah amanah, keadilan, dan ketelusan dalam bekerja dan menerima upah. Berdasarkan situasi yang diberikan berikut adalah kupasannya secara umum:

1. Isu pulang awal selepas menyiapkan tugas pada pukul 2 petang

Hukum asal bekerja adalah mengikut kontrak yang telah dipersetujui antara majikan dan pekerja. Dalam kes ini, waktu bekerja yang ditetapkan adalah 9 pagi hingga 6 petang.

Walaupun tugas utama (membaikpulih) sudah selesai lebih awal, pekerja masih perlu berada dipejabat kerana masih berada dalam tempoh waktu bekerja yang telah dipersetujui.

Jika majikan membenarkan pekerja pulang lebih awal selepas tugas diselesaikan, maka tidak ada masalah. Namun, jika kontrak menyatakan pekerja mesti berada di pejabat atau standby hingga 6 petang, pulang awal tanpa kebenaran boleh dianggap sebagai mengabaikan amanah pekerjaan.

Kesimpulan: Jika pulang awal tanpa kebenaran majikan, gaji yang diterima untuk baki waktu tersebut boleh menjadi syubhah kerana ia bukan atas usaha sebenar. 

 

2. Isu Claim OT kerana menyiapkan lebih banyak tiket daripada norma

Konsep OT secara umum yang diamalkan adalah upah atau bayaran bagi kerja yang dilakukan di luar waktu kerja biasa.

Dalam kes ini, norma penutupan tiket adalah 3 tiket sehari, tetapi pekerja menyiapkan 5 tiket dan menuntut OT untuk 2 tiket tambahan. Persoalan utama di sini ialah waktu kerja:

- Jika kerja tambahan itu dilakukan selepas 6 petang, maka ia boleh dianggap sebagai kerja lebih masa dan layak untuk OT.

- Jika kerja tersebut masih dalam waktu kerja (9 pagi – 6 petang), tetapi hanya melebihi norma, maka ia tidak layak untuk OT kerana pekerja masih berada dalam tempoh kerja rasmi.

Satu lagi isu ialah sistem tidak membenarkan closed ticket lebih daripada had tertentu sehari. Jika pekerja mendahului had sistem tetapi tetap membuat tuntutan OT, ia boleh menjadi tidak jujur kerana sistem tidak mengiktiraf jumlah tambahan itu dalam sehari.

Kesimpulan: Claim atau tuntutan OT hanya sah jika kerja lebih masa dilakukan selepas waktu kerja rasmi. Jika tuntutan dibuat atas sebab kerja disiapkan lebih cepat daripada norma tetapi masih dalam waktu kerja, maka tuntutan itu tidak dianggap sebahagian dari OT.

 

Oleh itu, berdasarkan penerangan di atas, dapat disimpulkan bahawa menjaga amanah dalam waktu kerja adalah tuntutan syarak. Sekiranya kontrak menetapkan waktu bekerja sehingga jam 6 petang, maka tindakan pulang lebih awal tanpa kebenaran boleh menjejaskan keberkatan gaji yang diterima.

Amanah dalam menuntut kerja lebih masa (OT) pula menuntut kejujuran; ia hanya boleh dituntut sekiranya kerja benar-benar dilaksanakan di luar waktu kerja yang ditetapkan.

Sebaiknya, berbincanglah secara terbuka dengan pihak majikan bagi mendapatkan penjelasan tentang dasar syarikat, khususnya yang berkaitan dengan waktu kerja dan tuntutan bayaran. Ini penting bagi mengelakkan unsur syubhah dalam gaji yang diterima agar setiap urusan berjalan dengan jelas, adil dan berlandaskan amanah

Semoga Allah SWT mengurniakan kepada kita kefahaman yang benar serta taufik untuk mengamalkan dan menghayati ajaran agama ini selaras dengan tuntutan Hukum Syarak.

والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=6545,"  Soalan

BAGAIMANA SAYA INGIN MENDAPAT BORANG SERAH DUIT INSURANCE KONVONSIONAL..KERANA WANG NI ADA LA HARTA YANG DI TINGGAL KAN OLEH ARWAH ISTERI SAYA SEMASA HIDUP","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Terima kasih atas pertanyaan tuan. Kami mengucapkan takziah atas pemergian isteri tuan. Semoga Allah SWT mencucuri rahmat ke atas roh beliau dan memberi ketabahan serta ganjaran kesabaran kepada tuan sekeluarga.

Untuk makluman tuan, duit insurans konvensional boleh dibahagikan kepada dua bahagian utama:

Duit caruman bulanan yang dibayar oleh arwah semasa hayatnya – Duit ini dianggap milik arwah kerana ia datang daripada harta beliau sendiri. Maka, selepas kematian, duit tersebut menjadi harta pusaka yang mesti dibahagikan kepada waris mengikut hukum faraid.

Duit pampasan (manfaat yang dibayar oleh syarikat insurans selepas kematian) – Duit ini datang daripada kontrak perjanjian antara arwah dan syarikat insurans. Dalam konteks insurans konvensional, ada unsur yang dikategoriakn sebagai tidak patuh syarak yang melibatkan elemen seperti gharar (ketidaktentuan), maisir (judi) dan riba.

Sehubungan itu, dicadangkan agar tuan menyemak semula jumlah keseluruhan caruman yang telah dibayar oleh arwah sepanjang hayatnya dan membezakan dengan jumlah pampasan yang diterima. Bahagian caruman tersebut dianggap sebagai harta pusaka dan wajib dibahagikan kepada waris mengikut hukum faraid. Manakala lebihan daripada jumlah caruman itu, disarankan agar tuan merujuk kepada Majlis Agama Islam Selangor atau Majlis Agama Islam Negeri masing-masing bagi mendapatkan panduan lanjut berkenaan tatacara agihan pusaka dan pelupusan wang yang tidak patuh syariah, serta bantuan pengurusan berkaitan.

Semoga Allah SWT memberi kemudahan dan keberkatan kepada tuan dalam menguruskan harta peninggalan ini dengan penuh amanah dan ketakwaan.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6546,"  Soalan

Assalaamualaikum. 

Saya ingin mohon pencerahan mengenai wakaf karpet lama surau.

Surau telah menerima karpet baru.

1. Maka ada jemaah yang mohon membeli karpet lama surau untuk dinfakkan ke surau lain kerana karpet tersebut masih cantik dan boleh digunakan. 

2. Ada jemaah yang ingin membeli karpet tersebut untuk kegunaan sendiri kerana masih cantik dan elok dengan harga RM25.00 sekeping (sekeping karpet berukuran lebih kurang 3 kaki kali 6 kaki). Harga asal karpet tersebut ratusan ringgit tetapi telah digunakan lebih kurang 5 tahun.

3. Ada jemaah yang mohon mendapatkan karpet tersebut secara percuma untuk diletakkan di surau sekolahnya.

Mohon pencerahan mengenai cara terbaik menguruskan harta wakaf tersebut.

Terima kasih. Wassalaamualaikum ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hadis riwayat Abu Hurairah RA, bahawa Rasulullah SAW bersabda:

إِذَا مَاتَ الْإِنْسَانُ انْقَطَعَ عَنْهُ عَمَلُهُ إِلَّا مِنْ ثَلَاثَةٍ: إِلَّا مِنْ ‌صَدَقَةٍ ‌جَارِيَةٍ، ‌أَوْ ‌عِلْمٍ ‌يُنْتَفَعُ ‌بِهِ، أَوْ وَلَدٍ صَالِحٍ يَدْعُو لَهُ

Maksudnya: Apabila telah mati seorang manusia, maka terputuslah baginya pahala amalannya kecuali tiga perkara iaitu sedekah jariah, ilmu yang bermanfaat dan anak soleh yang mendoakannya. (Riwayat Muslim)

Istilah wakaf menurut syarak ialah menahan sesuatu harta yang boleh didapati manfaatnya dalam keadaan ‘ain (fizikal) harta tersebut masih kekal, dengan cara memutuskan hak pemilikan harta tersebut daripada pewakaf atau selainnya untuk digunakan kepada perkara-perkara yang diharuskan.

Para ulama berselisih pendapat mengenai keharusan menjual harta yang diwakafkan. Menurut pandangan muktamad dalam mazhab Syafi’i, harta wakaf yang sudah tiada manfaat (rosak) harus untuk dijual sekiranya hasil jualan tersebut boleh mendatangkan maslahat. Ini seperti mana yang dinyatakan oleh al-Nawawi:

والأصح جواز بيع حصر المسجد إذا بليت وجذوعه إذا انكسرت ولم تصلح إلا للإحراق

Maksudnya: Berdasarkan pandangan yang muktamad ialah harus menjual tikar masjid (yang diwakafkan) apabila ia telah usang dan batang-batang kayunya apabila ia telah pecah, dan ia tidak sesuai melainkan untuk dibakar.

Berdasarkan kepada pandangan ini, memandangkan karpet wakaf lama masih elok dan boleh digunakan, maka sebaiknya ia disalurkan kepada tempat lain yang menjalankan fungsi ibadah seperti surau, musolla atau sekolah. Sama ada melalui pemberian percuma atau dijual dengan niat agar hasil jualannya digunakan semula untuk manfaat surau, kedua-duanya adalah dibenarkan dengan syarat ianya mendapat kelulusan atau dipantau oleh pihak yang diiktiraf sebagai nazir (penjaga harta wakaf), seperti Jawatankuasa Surau di bawah kariah masjid.

Apa yang penting ialah:

Tujuan asal wakaf kekal terpelihara.

Tiada unsur memperdagangkan harta wakaf untuk keuntungan individu atau mana-mana pihak.

Setiap hasil (sama ada dalam bentuk harta atau wang) digunakan semula untuk manfaat jemaah dan kerja-kerja kebajikan.

Maka, pihak surau boleh membuat keputusan yang terbaik berdasarkan keperluan semasa, dengan memastikan bahawa semangat dan matlamat wakaf terus hidup, dan pewakaf asal tetap mendapat ganjaran pahala yang berterusan, insya-Allah.

Semoga Allah SWT memberkati segala usaha dan memberi taufik dalam mengurus amanah wakaf ini dengan penuh hikmah dan adil.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6563,"  Soalan

Assalammua’laikum ustaz, saya ingin bertanya, sebelum ini kawan saya pernah hutang dgn saya kemudian dia bayar hutang semula dgn secara QR code bank in dalam akaun saya..persoalan saya bimbang jika duit yg dia bagi itu syubhah ataupun yg haram, namun bila saya dapat gaji campur lah juga dgn duit yg dia sudah bank in dalam akaun saya..dia bayar hutang Rm 1.70 sen sahaja.

 

1.Maka bila saya dapat gaji saya tidak guna  duit lagi sepenuhnya masih ada baki lagi dalam bank saya itu..saya bimbang jika duit yg saya gunakan itu sudah bercampur, namun baki duit masih ada lagi dalam bank..jika saya derma Rm 1.70 di tabung masjid atau seumpamanya apakah dibolehkan kerana saya dapat membezakannya? Namun jika saya sudah derma..

2. barang2 sebelum ini yg saya beli guna duit gaji saya itu menjadi halal? Walaupun sebelum ini ada yg bercampur dgn duit kawan saya itu dalam bank? Mohon penjelasan dari pihak mufti terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Memberi hutang kepada orang lain hukumnya adalah sunat dan sangat digalakkan dalam Islam. Ia merupakan satu amalan mulia yang menggambarkan keprihatinan dan kasih sayang terhadap kesusahan orang lain. Orang yang memberi hutang bukan sahaja membantu meringankan beban hidup seseorang, bahkan dijanjikan ganjaran istimewa di sisi Allah SWT. Jika niatnya ikhlas untuk menolong, maka ia termasuk dalam amal kebajikan yang sangat besar pahalanya.

Daripada al-Nu’man bin Basyir, bahawa Nabi Muhammad SAW bersabda:

إنَّ الحَلالَ بَيِّنٌ، وإنَّ الحَرامَ بَيِّنٌ، وإنَّ بَيْنَ الحَلالِ والحَرامِ مُشتَبِهاتٍ، فمَن ترَكها استَبْرأ لدِينِهِ وعِرضِهِ

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, dan di antara kedua perkara tersebut ada perkara-perkara samar (syubhat) yang kebanyakan orang tidak mengetahuinya. Sesiapa yang menjaga (menjauhi) perkara syubhah (kesamaran), maka ia telah menyelamatkan agama dan maruahnya.  (Riwayat al-Bukhari)

Dalam Islam, yang halal dan haram itu jelas. Jika wang yang dibayar oleh kawan anda itu benar-benar dari sumber haram, dosanya tertanggung atas dia bukan anda kerana anda menerima sebagai bayaran hutang, bayaran tersebut adalah hak anda yang sah.

Wang itu tidak menjejaskan duit gaji anda yang lain dalam akaun, apatah lagi jumlahnya sangat kecil (RM1.70) dan telah bercampur. Barang-barang yang dibeli juga tetap halal, kerana majoriti sumber wang adalah halal.

Jika anda masih bimbang, anda boleh dermakan nilai tersebut ke tabung masjid atau salurkan ke Baitulmal sebagai langkah membersihkan hati.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6564,"  Soalan

Assalamualaikum Ustaz, saya nak bertanya saya ada mengambil RM100 semasa membuat program di universiti. Duit itu adalah sebahagian kutipan pelajar pelajar kolej yang memasuki program pertandingan tersebut dan duit itu adalah duit dari sebahagian kutipan untuk membeli hadiah dan bagi pemganjuran pertandingan. Bagaimanakah caranya jika perkara tersebut sudah berlaku 20 tahun yang lepas dan bagaimana caranya untuk saya memulangkan duit tersebut?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Dalam Islam, mengambil harta orang lain tanpa izin adalah suatu perbuatan yang dilarang dan diharamkan. Walaupun kejadian ini berlaku 20 tahun lepas, hukum Islam tetap mengutamakan untuk memulangkan semula harta yang tidak sah. Dalam kes ini, jika duit itu digunakan untuk tujuan yang salah atau tidak dipulangkan, maka ia wajib dipulangkan semula, kerana ia adalah harta yang sah untuk dimiliki.

Firman Allah SWT dalam Surah al-Maidah ayat 39:

فَمَن تابَ مِن بَعدِ ظُلمِهِ وَأَصلَحَ فَإِنَّ اللهَ يَتوبُ عَلَيهِ ۗ إِنَّ اللهَ غَفورٌ رَّحيمٌ

Maksud: Maka sesiapa yang bertaubat sesudah ia melakukan kejahatan (curi) itu dan memperbaiki amal usahanya, sesungguhnya Allah menerima taubatnya; kerana Allah Maha Pengampun, lagi Maha Mengasihani.

Berdasarkan kepada Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-87 yang bersidang pada 23-25 Jun 2009 telah membincangkan Hukum Penyaluran Harta Tidak Patuh Syariah Ke Baitulmal Dan Institusi Islam Lain. Muzakarah telah memutuskan bahawa:

Di dalam Islam harta-harta yang diperolehi dengan cara yang tidak mematuhi syariah seperti riba, gharar, perjudian, penipuan, rompakan, rampasan, rasuah dan seumpamanya adalah haram dan tidak boleh digunakan untuk manafaat dan kepentingan diri sendiri serta perlu dibersihkan melalui kaedah-kaedah berikut:

Diserahkan kepada Baitulmal untuk maslahah-maslahah umum umat Islam seperti membiayai pembinaan atau penyelenggaraan jambatan, jalan, tandas dan seumpamanya.
Diserahkan kepada golongan fakir miskin
Harta tersebut perlu diserahkan semula kepada pemiliknya. Jika pemiliknya telah meninggal dunia atau tidak dapat dijumpai, maka harta tersebut mestilah dikembalikan kepada ahli warisnya. Sekiranya tidak dapat diketahui pemilik atau ahli waris pemilik, maka harta tersebut hendaklah diserahkan kepada Baitulmal

Walaupun nilainya tidak besar, tetapi ia tetap harta yang perlu dipulangkan semula dan penyalurannya kepada pihak Majlis  Agama Islam (Baitulmal) negeri-negeri adalah antara pilihan terbaik kerana peranan Majlis Agama Islam adalah sebagai pemegang amanah harta umat Islam.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6571,"  Soalan

Assalammualaikum. Saya ingin tahu hukum membeli emas yang dilelong. Adakah ianya haram atau boleh?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, jual beli emas secara lelongan adalah dibenarkan jika memenuhi syarat yang telah ditetapkan dalam penjualan dan pembelian emas. Ia termasuklah jual beli yang tidak terlibat dengan riba iaitu jual beli sama banyak (timbangan, sukatan, nilai emas semasa) serta tangan ke tangan (secara tunai dan saling menerima dalam satu majlis). Hadis yang diriwayatkan oleh ‘Ubadah bin Samit Ra, beliau mendengar Rasulullah SAW bersabda:

‌الذهب ‌بالذهب. ‌والفضة ‌بالفضة. والبر بالبر. والشعير بالشعير. والتمر بِالتَّمْرِ. وَالْمِلْحُ بِالْمِلْحِ. مِثْلًا بِمِثْلٍ. سَوَاءً بِسَوَاءٍ. يَدًا بِيَدٍ. فَإِذَا اخْتَلَفَتْ هَذِهِ الْأَصْنَافُ، فَبِيعُوا كَيْفَ شِئْتُمْ، إِذَا كَانَ يَدًا بِيَدٍ

Maksudnya: Emas dengan emas, perak dengan perak, barli dengan barli, gandum dengan gandum, garam dengan garam, mestilah sama timbangannya dan jual beri tunai, maka jual beli dengan barang yang berbeza jenis maka juallah sepertimana yang kami mahu asalkan secara tunai. (Riwayat Muslim)

Berdasarkan hadis ini, dapat difahami bahawa jual beli emas dengan selainnya iaitu duit adalah dibolehkan dengan syarat ia berlaku secara tunai iaitu berlaku serah barang dan terima harga dalam majlis akad jual beli iaitu secara lani atau on the spot. Begitu juga keadaannya jika jual beli emas dilakukan secara lelongan, iaitu dilakukan secara lani tanpa berlaku penangguhan. 

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=6598,"  Soalan

SOALAN BERKAITAN FARAID

Salam, kakak kandung saya baru meninggal dunia. Dia belum pernah berkahwin. Ibu, bapa, datuk dan nenek kami juga telah meninggal dunia. Kami ada 8 beradik semuanya, maksudnya selepas kematian kakak saya, hanya kami 7 beradik sebagai waris si mati. Kami ingin menguruskan faraid arwah segera. Jadi, saya ingin bertanya bagaimanakah faraid harta arwah boleh diuruskan? Adakah kami 7 beradik sahaja sebagai waris yang berhak ke atas faraid tersebut? Bagaimana pula kaedah pembahagian harta tinggalan arwah tersebut (1/2, 1/3, 1/4 dan sebagainya) serta bagaimana pengiraan dibuat berdasarkan pembahagian tersebut? (contoh, jika harga tinggalan arwah ada RM10,000, adakah kiraan 1/2 x RM10,000, kemudian 1/4 x RM10,000 dsb.)?

Mohon pencerahan.

Sekian, wasalam..terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Faraid adalah peraturan dalam hukum syarak yang mengaturkan pembahagian harta pusaka selepas kematian seseorang. Hukum Faraid adalah satu aspek penting dalam hukum keluarga Islam dan ia merupakan syariat dalam Islam dan telah dinaskan oleh al-Quran, al-Sunnah serta ijma’ ulama’. Berdasarkan firman Allah SWT dalam surah an-Nisa ayat 7:

لِّلرِّجَالِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ وَلِلنِّسَاءِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ مِمَّا قَلَّ مِنْهُ أَوْ كَثُرَ  نَصِيبًا مَّفْرُوضًا

Maksudnya: “Orang-orang lelaki ada bahagian pusaka dari peninggalan ibu bapa dan kerabat, dan orang-orang perempuan pula ada bahagian pusaka dari peninggalan ibu bapa dan kerabat, sama ada sedikit atau banyak dari harta yang ditinggalkan itu iaitu bahagian yang telah diwajibkan (dan ditentukan oleh Allah).”

Dalam hukum syarak, ahli waris yang mempunyai hak faraid ke atas pusaka si mati sama ada mempunyai: 

Pertalian darah, atau
Pertalian perkahwinan.

Merujuk kepada soalan yang diajukan dan tambahan maklumat yang diberikan, bahawa waris yang tinggal adalah 4 saudara lelaki kandung dan 3 saudara perempuan kandung. Kesemua adik-beradik kandung menerima asobah dengan kadar nisbah lelaki 2 bahagian dan perempuan 1 bahagian.

Pengiraan adalah seperti berikut:

4 lelaki dan 3 perempuan, dengan kadar nisbah lelaki 2 bahagian dan perempuan 1 bahagian, maka asas pokok pembahagian adalah 11 bahagian. Oleh itu, setiap saudara lelaki mendapat 2/11, dan setiap saudara perempuan 1/11. 

Untuk mendapatkan kepastian dan pengiraan yang lebih tepat terhadap harta pusaka yang ditinggalkan, disarankan untuk berhubung dengan Bahagian Baitulmal, Majlis Agama Islam Selangor.

والله أعلم بالصواب

Sekian, terima kasih

 "
https://emusykil.muftiselangor.gov.my/index.php/site/jawapan?id=6602,"  Soalan

Assalamualaikum,

Saya ingin bertanya mengenai hukum berdagang dalam emas atau forex menggunakan akaun Islamik seperti AvaTrade Islamic Account. Adakah ia dibenarkan dalam Islam? Saya ingin memastikan bahawa transaksi yang saya lakukan mematuhi prinsip Syariah, terutamanya berkaitan dengan riba, gharar, dan unsur-unsur yang dilarang dalam muamalat Islam.

https://www.avatrade.com/trading-info/islamic-account

 

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, emas merupakan barang ribawi, yang mana transaksi yang dibuat mestilah mematuhi syarat yang ditetapkan dalam jual beli emas. Jual beli emas mesti memenuhi dua syarat utama iaitu sama kuantiti dan berlaku serah terima secara lani atau on the spot tanpa tangguhan. Jika salah satu syarat ini tidak dipenuhi maka urusniaga tersebut perlu dielakkan

Manakala dagangan forex Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (MKI) yang bersidang pada tahun 2012 telah membincangkan mengenai Hukum Perdagangan Pertukaran Matawang Asing oleh Individu secara Lani (Lani Individual Spot Forex) melalui platform elektronik. Muzakarah memutuskan ia adalah haram kerana bercanggah dengan kehendak syarak dan juga tidak sah dari sisi undang-undang negara. Huraian lanjut pada pautan berikut:

https://i-fiqh.islam.gov.my/portal/view.php?id=10293 

Tidak harus menggunakan platform ini untuk tujuan dagangan emas atau forex, walaupun ia dinamakan 'Akaun Islamik'. Hal ini kerana ia tidak memenuhi prinsip asas muamalat Islam, khususnya dari aspek pemilikan sebenar, bebas riba, dan ketelusan urus niaga. Adalah lebih baik untuk menghindari urus niaga seperti ini dan memilih bentuk perniagaan atau pelaburan yang jelas halal serta mematuhi prinsip-prinsip Syariah. Keutamaan juga wajar diberikan kepada pelaburan yang mendapat pengiktirafan dan pemantauan daripada pihak berautoriti dalam hal ehwal kewangan dan pelaburan Islam, demi menjaga keberkatan rezeki dan ketenangan hati sebagai seorang Muslim.

Hasil semakan di laman web rasmi Suruhanjaya Sekuriti Malaysia turut mendapati bahawa platform ini disenaraikan dalam senarai amaran pelabur ( klik pautan berikut Investor Alert List), yang menandakan ia tidak diiktiraf atau tidak dikawal selia oleh pihak berkuasa kewangan negara. Maka, umat Islam sewajarnya lebih berhati-hati dan menjauhi sebarang bentuk pelaburan yang meragukan. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6623,"  Soalan

Assalamualaikum Ustaz...

Beberapa tahun yang lalu, keluarga kami ada menerima pampasan wang ringgit daripada kerajaan yg ingin membuat pembangunan di atas tanah pusaka. Walaubagaimanapun ada beberapa nama dalam geran tanah tersebut tidak disenaraikan sebagaii penerima pampasan tersebut. Mereka yg tak dapat menuntut hak mereka. Duit tersebut kami dah dapat dan terpakai. Kami sepakat menggantikan dengan sebidang tanah mengikut nilai yang dituntut.

Sozlannya : Apakah hukumnya dan adakah ia dibolehkan. ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hukum faraid adalah peraturan dalam hukum syarak yang mengaturkan pembahagian harta pusaka selepas kematian seseorang dan ia merupakan syariat dalam Islam dan telah dinaskan oleh al-Quran, al-Sunnah serta ijma’ ulama’. Berdasarkan firman Allah SWT dalam surah an-Nisa ayat 7:

لِّلرِّجَالِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ وَلِلنِّسَاءِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ مِمَّا قَلَّ مِنْهُ أَوْ كَثُرَ  نَصِيبًا مَّفْرُوضًا

Maksudnya: Orang-orang lelaki ada bahagian pusaka dari peninggalan ibu bapa dan kerabat, dan orang-orang perempuan pula ada bahagian pusaka dari peninggalan ibu bapa dan kerabat, sama ada sedikit atau banyak dari harta yang ditinggalkan itu iaitu bahagian yang telah diwajibkan (dan ditentukan oleh Allah).

Diperkuatkan lagi hadis yang diriawayatkan daripada Abdullah bin Abbas, Rasulullah SAW bersabda:

أَلْحِقُوا الْفَرَائِضَ بِأَهْلِهَا ، فَمَا بَقِيَ فَهُوَ لِأَوْلَى رَجُلٍ ذَكَرٍ

Maksudnya: Bahagikanlah harta perwarisan kepada mereka yang berhak dalam kalangan ahli waris. Sekiranya ada yang berbaki, maka yang lelaki dalam kalangan kamulah yang lebih berhak. )Riwayat al-Bukhari)

justeru, ilmu berkaitan ilmu harta pusaka adalah penting kerana ada hak orang yang perlu dijaga dan dipelihara. Jika diceroboh, maka harta yang telah diguna, diambil dan disalah guna perlu dipulangkan semula kepada pihak yang berhak tanpa terkurang hatta 1 sen sekalipun. Saranannya adalah pulangkan dengan nilai sama yang telah diambil dengan persetujuan pihak yang menuntut.

Semoga kita tidak tergolong dalam mereka yang Allah SWT jelaskan dalam Surah al-Fajr ayat 19- 23:

وَتَأكُلونَ التُّراثَ أَكلًا لَمًّا كَلّا إِذا دُكَّتِ الأَرضُ دَكًّا دَكًّا وَجاءَ رَبُّكَ وَالمَلَكُ صَفًّا صَفًّا وَجِيءَ يَومَئِذٍ بِجَهَنَّمَ ۚ يَومَئِذٍ يَتَذَكَّرُ الإِنسٰنُ وَأَنّىٰ لَهُ الذِّكرىٰ

Maksudnya: Dan kamu memakan harta pusaka dengan cara mencampur baurkan (yang halal dengan yang bathil), Dan kamu mencintai harta benda dengan cara yang berlebihan. Jangan (melakukan perkara tersebut). Apabila bumi digoncangkan berturut-turut, Dan datanglah Tuhanmu; sedang Malaikat berbaris-baris. Dan pada hari itu diperlihatkan neraka Jahannam; dan pada hari itu ingatlah manusia, tidak akan berguna lagi mengingat itu baginya.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6627,"  Soalan

Assalamualaikum,

Adakah dibenarkan dalam islam untuk menuntut wang insurans persendirian (syariah compliance- medikal insurans sendiri ) sedangkan insurans syarikat telah terlebih dahulu membuat bayaran perubatan (operation) tersebut? ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Sebagaimana Allah SWT berfirman dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil.

Islam tidak membenarkan perbuatan seperti  ini diamalkan, kerana jika diketahui oleh kedua-dua pihak iaitu insurans persendirian mahupun syarikat bekerja ianya akan merugikan kedua-duanya. Sedangkan matlamat kepada perlindungan insurans adalah menanggung kos perubatan atau apa sahaja yang terkandung dalam kontrak dan bukanlah mengaut keuntungan persendirian. 

Sekiranya polisi perlindungan peribadi yang dimiliki menawarkan pampasan dalam bentuk elaun harian hospital (hospital income benefit), pampasan tetap bagi prosedur tertentu (seperti pembedahan besar, hilang upaya kekal dan seumpamanya), atau apa-apa bentuk manfaat lain yang tidak termasuk dalam pembayaran terus oleh pihak syarikat, maka tuntutan tersebut harus dituntut. Ini kerana ia merupakan manfaat yang dijanjikan dalam kontrak, dan tidak bergantung kepada siapa yang membayar kos rawatan tersebut.

Namun, adalah wajar untuk berbincang terlebih dahulu dengan pihak syarikat dan penyedia perkhidmatan takaful atau medical card bagi mendapatkan penjelasan lanjut dan memastikan tiada pertindihan manfaat yang boleh menimbulkan keraguan dari sudut syariah atau kontrak.

Untuk peringatan bersama, sebagai seorang Muslim, kita dituntut untuk mengutamakan sistem takaful berbanding insurans konvensional. Ini kerana perbezaan akad antara kedua-duanya di mana insurans konvensional mengandungi unsur riba, gharar (ketidakpastian), dan maisir (judi), yang menjadikannya tidak dibenarkan (haram) menurut hukum syarak.

Sebaliknya, takaful berasaskan prinsip tolong-menolong (ta‘āwun) dan derma (tabarru‘), serta diuruskan dengan struktur syariah yang diawasi oleh panel penasihat syariah, menjadikannya selaras dengan kehendak Islam.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6628,"  Soalan

Assalamualaikum tuan , soalan saya , apakah hukum jika kita membuat pinjaman perumahan dengan situasi harga nego sebanyak RM 100k tetapi market value rumah RM 160k , apakah hukum jika saya melakukan pinjaman penuh iaitu sebanyak 160k berbanding 100k tadi semata - mata untuk mendapatkan cashback sebanyak 60k , kerana ada niat untuk mengunakan cashback 60k tadi sebagai modal niaga / membuat keuntungan untuk membayar balik duit ke bank ?

Terima kasih tuan , Assalamualaikum ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hukum markup loan atau menaikkan pinjaman melebihi harga tawaran sesebuah urusniaga adalah harus dan dibolehkan. Ini kerana ia termasuk dalam transaksi hutang yang perlu dilunaskan. Perlu diberikan perhatian dan diteliti bahawa pinjaman ini mestilah patuh Syariah dan hutang dilunaskan sehingga selesai sebagaimana yang ditetapkan oleh pihak Bank.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6637,"  Soalan

Apakah hukum membeli stocks menggunakan applikasi broker ? Apa yang saya faham pembelian trading CFD (cost for differences) adalah haram kerana tiada wujud fizikal untuk transaksi pembelian. Hanya membeli nilai ke atas nilai tersebut. Pembelian stocks pula adalah kita membeli amount share jadi pemilikan kepada stock syarikat tersebut. Jadi fahaman saya membeli stock kepada syarikat yang tiada unsur Riba, Gharar, Maysir, dan Haram adalah dibenarkan dan Halal dari unsur jual beli. Jika ianya adalah salah, mohon pencerahan. Jzkk","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, hukum membeli stock menggunakan aplikasi broker secara asasnya adalah harus jika memenuhi syarat patuh Syariah iaitu tidak terlibat dengan aktiviti haram seperti riba, spekulasi atau gharar, judi, ponografi dan hiburan melampau. Membeli stock menggunakan aplikasi broker yang benar-benar membeli dan memiliki saham adalah dibenarkan, namun jika membeli stock hanya berdagang CFD tanpa memiliki aset sebenar adalah tidak dibenarkan dan menjadi haram. Perlu di fahami bahawa pembelian trading CFD adalah diharamkan berikutan ia tiada aset pendasar yang mana pembeliannya dilihat hanya untuk mengambil peluang atas perubahan harga, seolah-olah suatu pertaruhan yang boleh membawa kepada konsep judi. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6638,"  Soalan

Assalamualaikum, saya nk bertanya soalan berkaitan dgn hutang.  Pada tahun lepas saya ada berkunjing ke semennjung..pada mlm terakhir sebelum bertolak balkm ke sarawak saya sempat berkunjung ke uptown danau kota dan mengambil perkhidmatan berbekam. Pada malam tersebut saya dikenakan cas RM250 tetapi pd ketika itu saya hanya ada cash RM200.RM50 saya maklumkan akan di transfer..masalahnya smapai sekarang syaa tak dpt nk transfer kerana QR code yg say ambil haritu x dpt di baca oleh scanner kerana kurang jelas..saya call nombor yg diberi, yg menyahut bkn org tersebut.cm mana saya nk menjelaskn hutang tersebut sekuranya saya gagal nk menemui org tersebut..ada cara lain tak utk syaa melunaskan hutang tersebut..mohon bantuan utk pencerahan..terim kasih.

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, tuan hendaklah menggandakan usaha untuk menjejaki pemilik  kedai bekam tersebut atau warisnya. Sebagai contoh menggunakan kemudahan teknologi atau media sosial yang kebiasaannya digunakan oleh individu untuk membuat perkhidmatan iklan perniagaan atau apa-apa medium hebahan. Adapun begitu, jika telah berusaha sedaya upaya menjejaki tetapi masih gagal ditemui, bolehlah disedekahkan jumlah hutang tersebut atas nama pemiutang tersebut. Jika suatu masa nanti apabila pemiutang tersebut sudah berjaya ditemui, maklumkan kepadanya ia telah disedekahkan. Jika pemiutang menghalalkannya ia dianggap hutang telah selesai, namun jika pemiutang menuntut semula hutang maka hendaklah membayar hutang itu kepada pemiutang tersebut. 

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=6658,"  Soalan

Assalamualaikum, ayah saya telah meninggal dunia. Arwah ada seorang ibu, seorang isteri (tidak mempunyai anak bersama), dua orang anak lelaki (anak kandung bersama bekas isteri), seorang anak perempuan (anak kandung bersama bekas isteri). Bagaimanakah pembahagian faraid bagi kesemua waris tersebut?","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan dan fakta kes yang diterima melalui panggilan telefon, pembahagian faraid bagi waris yang layak atas harta pusaka si mati (ayah) adalah sebagaimana berikut:

 

BIL.	SENARAI WARIS	BAHAGIAN	 
1.	Isteri	1/8	15/120
2.	Ibu	1/6	20/120
3.	Anak lelaki	Asobah 	34/120
4.	Anak lelaki	Asobah	34/120
5.	Anak perempuan	Asobah	17/120

 

Walau bagaimanapun, dinasihatkan agar pihak tuan mendapatkan perintah faraid di Mahkamah Syariah. Di samping rujukan juga boleh dibuat di Bahagian Baitulmal, Majlis Agama Islam Selangor untuk mendapatkan kepastian dan pengiraan harta pusaka yang lebih terperinci.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6662,"  Soalan

Assalamualaikum, Dato’ Mufti. Saya student universiti dan menjalankan aktiviti sapu memggunakan group chat di universiti saya. Saya ingin mendapatkan pencerahan mengenai hukum pendapatan yang diperoleh daripada kerja sapu secara underground (mengambil penumpang secara tidak rasmi tanpa lesen e-hailing).

 

1. Status Hukum Pendapatan

Adakah pendapatan ini dikira haram, syubhah, atau harus jika perkhidmatan ini dijalankan tanpa lesen tetapi pelanggan membayar secara rela hati?

Adakah fakta bahawa saya menawarkan caj lebih murah berbanding perkhidmatan rasmi mempengaruhi hukum pendapatan ini?

2. Jika Duit Sudah Digunakan

Jika saya sudah menggunakan sebahagian duit hasil kerja ini, apa yang perlu saya lakukan untuk membersihkannya?

Adakah saya perlu menggantikan jumlah yang telah digunakan dengan sedekah atau cukup dengan taubat?

3. Jika Duit Haram Bercampur dengan Duit Halal

Jika sebahagian besar duit saya bercampur antara halal dan haram, bagaimana cara terbaik untuk saya mengasingkannya?

Jika saya tidak pasti jumlah yang haram, adakah cukup sekadar mengeluarkan anggaran tertentu untuk kebajikan?

4. Tanggungjawab dan Kesan kepada Masyarakat

Adakah saya dianggap menzalimi pemandu e-hailing rasmi yang membayar komisen kepada syarikat?

Bagaimana saya boleh memastikan sumber rezeki saya lebih diberkati dan selari dengan syariat Islam?

Saya amat menghargai pandangan dan nasihat daripada pihak mufti. Terima kasih.

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Mentaati pemerintah merupakan salah satu perkara yang dituntut oleh syarak. Banyak nas baik dari Al-Quran mahupun Al-Sunnah yang jelas menunjukkan kepada perkara ini. Antaranya adalah firman Allah S.W.T. dalam Surah Al-Nisa’ ayat 59:

يَا أَيُّهَا الَّذِينَ آمَنُوا أَطِيعُوا اللَّهَ وَأَطِيعُوا الرَّسُولَ وَأُولِي الْأَمْرِ مِنكُمْ

Maksudnya : Wahai orang yang beriman taatlah kamu kepada Allah, taatlah kamu kepada Rasul serta (taatlah kepada) ulil amri (para pemimpin) dari kalangan kamu.

Ini juga bertepatan dengan sebuah hadis yang diriwayatkan oleh Ibn Umar r.a, Rasulullah S.A.W bersabda :

 السَّمْعُ وَالطَّاعَةُ حَقٌّ، مَا لَمْ يُؤْمَرْ بِالْمَعْصِيَةِ، فَإِذَا أُمِرَ بِمَعْصِيَةٍ فَلاَ سَمْعَ وَلاَ طَاعَةَ

Maksudnya : Dengar dan taat (kepada pemerintah) itu merupakan suatu perkara yang hak (kemestian), selama mana mereka tidak memerintahkan kepada maksiat. Apabila mereka (pemerintah) mengarahkan kepada maksiat maka tidak wajib dengar dan taat (pada arahan tersebut). (Riwayat Al-Bukhari)

Berkaitan peraturan membawa penumpang atau e-hailing dan bahasa pasarnya ‘prebet sapu’ adalah jelas kerana profesion ini semakin mendapat tempat dalam kalangan rakyat Malaysia khususnya pasca Covid-19. Oleh yang demikian, Kerajaan Malaysia telah mengeluarkan peraturan-peraturan tertentu bagi memastikan kerjaya ini selamat dan terjamin dari sudut keselamatan pemandu serta penumpang, kadar sewaan dan pengurusan yang berkaitan. Justeru, dengan mengambil saranan ayat al-Quran dan Hadis di atas, ketaatan kepada pemerintah adalah wajib selagi mana ia tidak menjurus kepada kemaksiatan.

Status Pendapatan: Harus kerana asas kepada pekerjaan ini adalah dibenarkan dan tidak menjurus kepada pelanggaraan syariat. Cumanya tidak mematuhi peraturan sedia ada yang berkemungkinan menyebabkan disaman, kemalangan dan tiada jaminan perlindungan insurans (takaful).
Soalan 2 dan 3 tidak berkaitan disebabkan duit yang diperolehi daripada pekerjaan ini adalah halal dan diharuskan.
Soalan 4: Setiap peraturan yang ditetapkan oleh pastinya mempunyai sebab dan hikmah yang tersendiri. Ketaatan kepada keputusan dan arahan pemerintah, selagi tidak bertentangan dengan syariat, adalah tanda keimanan dan kunci kepada ketenangan jiwa serta keberkatan hidup. Sebagaimana hadis yang diriwayatkan daripada al-Nu'man bin Basyir RA bahawa Rasulullah SAW bersabda:
 إنَّ الحلالَ بيِّنٌ وإنَّ الحرامَ بيِّنٌ وبينهما أمورٌ مُشتبِهاتٌ لا يعلمهنَّ كثيرٌ من الناس فمنِ اتَّقى الشُّبُهاتِ استبرأ لدِينِه وعِرضِه

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, dan di antara kedua perkara tersebut ada perkara-perkara samar (syubhat) yang kebanyakan orang tidak mengetahuinya. Sesiapa yang menjaga (menjauhi) perkara syubhah (kesamaran), maka ia telah menyelamatkan agama dan maruahnya.  (Riwayat al- Bukhari)

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6665,"  Soalan

Assalam ustaz saya nk tnya, saya ada buat personal loan (ada unsur riba) untuk kegunaa sendiri dgn niat untuk byr hutang dan selebihnya digunakan untuk makan minum. Apakah hukumnya ya sebab saya masih belum guna apa2 lgi dri amount tersebut ? Mohon ustaz jelaskan yer  ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara asasnya, riba merupakan suatu perbuatan yang diharamkan. Allah memberi ancaman yang berat bagi mereka yang terlibat dengan riba. Firman Allah SWT dalam surah al-Baqarah ayat 279:

فَإِن لَّمْ تَفْعَلُوا فَأْذَنُوا بِحَرْبٍ مِّنَ اللَّهِ وَرَسُولِهِ ۖ وَإِن تُبْتُمْ فَلَكُمْ رُءُوسُ أَمْوَالِكُمْ لَا تَظْلِمُونَ وَلَا تُظْلَمُونَ

Maksudnya: Oleh itu, kalau kamu tidak juga melakukan (perintah mengenai larangan riba itu), maka ketahuilah kamu: akan adanya peperangan dari Allah dan RasulNya, (akibatnya kamu tidak menemui selamat). Dan jika kamu bertaubat, maka hak kamu (yang sebenarnya) ialah pokok asal harta kamu. (Dengan yang demikian) kamu tidak berlaku zalim kepada sesiapa, dan kamu juga tidak dizalimi oleh sesiapa.

Merujuk kepada persoalan, adalah sebaiknya tidak menggunakan duit pinjaman tersebut untuk kegunaan sendiri sama ada bayaran hutang, makan minum dan sebagainya kerana ia dari sumber yang diharamkan Islam iaitu mempunyai unsur riba. Hadis yang diriwayatkan daripada Anas bin Malik RA bahawa Rasulullah SAW bersabda:

طَلبُ الحَلالِ وَاجِبٌ على كلِ مُسلِم

Maksudnya: Mencari yang halal adalah suatu kewajipan ke atas setiap Muslim. (Riwayat al-Tabrani)

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6666,"  Soalan

Assalamualaikum..

Kakak ipar saya telah meminjam duit emak tanpa pengetahuan adik beradik dan waris yang lain.Selepas arwah dah meninggal 6 tahun kakak ipar baru berkesempatan untuk membayar hutang emak.

Saya ada 4 beradik dan masih ada ayah..Dalam 4 beradik abang sulong telah meninggal.Kakak yang berhutang ni isteri kepada abang sulong(kakak ipar)

Boleh kah duit hutang arwah emak tu di faraidkan bahagi kepada ayah,abg no2,kakak no3 dan saya no4 serta anak² arwah abang no1 patut dpat jugak atau tidak..Betul kah cara ini...dan bagaimana cara pembahagiannya..

Terima Kasih","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hukum Faraid adalah peraturan dalam hukum syarak yang mengaturkan pembahagian harta pusaka selepas kematian seseorang. Hukum Faraid adalah satu aspek penting dalam hukum keluarga Islam dan ia merupakan syariat dalam Islam dan telah dinaskan oleh al-Quran, al-Sunnah serta ijma’ ulama’. Berdasarkan firman Allah SWT dalam surah an-Nisa ayat 7:

لِّلرِّجَالِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ وَلِلنِّسَاءِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ مِمَّا قَلَّ مِنْهُ أَوْ كَثُرَ  نَصِيبًا مَّفْرُوضًا

Maksudnya: Orang-orang lelaki ada bahagian pusaka dari peninggalan ibu bapa dan kerabat, dan orang-orang perempuan pula ada bahagian pusaka dari peninggalan ibu bapa dan kerabat, sama ada sedikit atau banyak dari harta yang ditinggalkan itu iaitu bahagian yang telah diwajibkan (dan ditentukan oleh Allah).

Secara umumnya, waris yang berhak untuk mendapatkan harta faraid adalah abang no. 2, ayah dan 2 orang anak perempuan. Anak-anak kepada arwah abang no. 1 tidak layak memperolehi harta faraidh. Bagi cara pembahagiannya pula, ada baiknya puan merujuk terus kepada Bahagian Baitulmal, Majlis Agama Islam Selangor yang berautoriti dalam hal ini.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6690,"  Soalan

Assalamualaikum, saya baru dapat kerja dan tengah training di syarikat telemarketing yang mempunyai klien dari pihak insurans dan takaful yang bekerjasama dengan pihak bank untuk menghubungi pelanggan dan menawarkan insurans/takaful yang bersesuaian dengan pelanggan. Tapi saya dimasukkan ke campaign etiqa life insurans dan ia adalah insurans konvensional. Jadi persoalan saya adakah sumber pendapatan basic, elaun, komisen dan lain lain adakah ianya halal atau haram? ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Secara jelasnya, insuran konvensional adalah haram dan hukum ini tidak terpakai kepada pelanggan semata-mata tetapi juga kepada pekerja yang mencari pendapatan melalui insuran konvensional. Ini kerana kerjasama kepada perkara maksiat (dosa) adalah haram dan tidak dibenarkan sama sekali.

Sebagaimana firman Allah SWT dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ                                       

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Kesimpulannya, berbincang dengan pihak majikan untuk tidak diletakkan di bahagian insurans konvensional yang jelas hukumnya haram. Sekiranya tidak dibenarkan juga, maka ada baiknya mencari pekerjaan lain.

Daripada al-Nu’man bin Basyir, bahawa Nabi Muhammad SAW bersabda:

إن الحلال بين وإن الحـرام بين وبينهما أمور مشتبهات لا يعـلمهن كثير من الناس فمن اتقى الشبهات فـقـد استبرأ لديـنه وعـرضه

Maksudnya: Sesungguhnya perkara yang halal itu telah jelas dan perkara yang haram itu telah jelas. Dan di antara keduanya terdapat perkara-perkara yang (samar), tidak diketahui oleh kebanyakkan manusia. Barang siapa yang menjaga diri dari perkara-perkara samar tersebut, maka dia telah menjaga kesucian agama dan kehormatannya (Riwayat Bukhari)

Dalam situasi yang melibatkan rezeki dan kelangsungan hidup, tidak dinafikan bahawa ujian yang datang menguji antara keperluan duniawi dan tuntutan agama bukanlah sesuatu yang mudah. Namun ketahuilah bahawa setiap pengorbanan kerana Allah tidak akan sia-sia. Allah SWT berfirman dalam surah at-Talaq ayat 2 dan 3:

وَمَن يَتَّقِ ٱللَّهَ يَجْعَل لَّهُۥ مَخْرَجًۭا • وَيَرْزُقْهُ مِنْ حَيْثُ لَا يَحْتَسِبُ

Maksudnya: Dan sesiapa yang bertakwa kepada Allah, nescaya Allah akan mengadakan baginya jalan keluar. Dan memberinya rezeki dari arah yang tidak disangka-sangka.

Setiap langkah yang diambil untuk meninggalkan perkara haram adalah satu bentuk jihad yang sangat tinggi nilainya di sisi Allah. Kita tidak disuruh terburu-buru, tetapi disuruh berusaha dan berazam untuk keluar dari perkara syubhah dan haram, demi menjaga keberkatan rezeki dan ketenangan jiwa.

Andai masih terpaksa berada dalam bidang ini untuk seketika kerana komitmen hidup, jangan berhenti berdoa dan merancang untuk berpindah ke bidang yang lebih suci daripada unsur riba, gharar dan unsur syubhah. Berbincanglah dengan majikan secara baik, nyatakan hasrat dengan hikmah, dan percayalah rezeki yang halal walau sedikit, lebih membahagiakan berbanding yang haram walau melimpah ruah.

Semoga Allah SWT memberikan jalan keluar yang terbaik buat kita semua, dan menetapkan hati kita dalam keimanan dan ketaqwaan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6727,"  Soalan

Saya bermain sebuah mobile game bernama 'Love and Deep Space' sudah setahun. Permainan ini merupakan permainan jenis 'gacha', di mana pemain perlu menggunakan 'wish tickets' untuk melakukan 'pull' bagi mendapatkan 'limited memory 5 star' untuk character - character dalam permainan tersebut. 

 

Permainan ini menggunakan sistem 'guarantee' (jaminan) yang berfungsi seperti berikut:  

1. Pemain mempunyai 50% peluang untuk mendapatkan 'rate-up memory' pada 'pull' ke-70.  

2. Jika gagal mendapatkan 'rate-up memory' pada percubaan pertama ('missed 50/50'), 'pull' '5-star' seterusnya akan dijamin menghasilkan 'rate-up memory'.

Saya tidak membeli 'wish tickets' secara langsung. Sebaliknya, saya membayar untuk 'Aurumn Pass' setiap bulan. Pass ini mengandungi 'diamonds' (yang boleh ditukar kepada 'wish tickets') dan pelbagai sumber (resources) lain.

 

Soalan saya ialah:  

1. Adakah ini dikira sebagai judi, walaupun saya menerima barang-barang seperti 'diamonds' dan 'resources' lain yang telah saya bayar?  

2. Adakah penggunaan duit (pembelian wish tickets) dalam permainan ini tetap haram, walaupun permainan ini menggunakan sistem 'guarantee'?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Permainan mobile game secara asasnya adalah harus selagimana tidak terlibat dengan perkara-perkara yang diharamkan dalam Islam seperti perjudian dan gharar (ketidakpastian). Merujuk kepada persoalan dan huraian mengenai permainan ini, terdapat beberapa aspek yang perlu dipertimbangkan dari perspektif Syarak, iaitu:

(1) Menerima barang seperti ‘diamonds’ dan ‘resources’ lain

Jika membayar ‘aurumn pass’ untuk  mendapatkan barang tertentu seperti ‘diamond’ atau ‘resources’ lain, pembayaran tersebut boleh dianggap seperti membeli pek item dalam permainan, iaitu kandungannya jelas, dijamin dan tidak bergantung kepada nasib, ia tidak dianggap judi dan sah dari sudut jual beli  biasa.   Namun begitu, pemain perlu menggunakan ‘wish tickets’ untuk melakukan ‘pull’ yang mana hasilnya adalah rawak dan bergantung kepada nasib. Perkara ini menyebabkan adanya unsur gharar (ketidakpastian) dan maysir (pertaruhan sama ada akan menang atau rugi) kerana tidak diketahui siapa yang berjaya dapat. Kemungkinan juga akan mendapat item rendah (kerugian nilai) yang menunjukkan unsur mencuba nasib yang jelas iaitu suatu perbuatan yang diharamkan dalam Islam

(2) Permainan ini menggunakan sistem ‘guarantee’ seperti yang dijelaskan dalam soalan tidak menafikan unsur perjudian secara asas, namun hasilnya masih tidak pasti pada setiap percubaan yang dilakukan sebelum jaminan itu dicapai. Perkara ini menjadikan ia tidak mendapat sesuatu yang diingini yang boleh membawa kepada unsur perjudian. 

Adalah sebaiknya dielakkan permainan yang mempunyai unsur-unsur tersebut di samping mengelak daripada berlakunya ketagihan untuk mendapatkan ‘wish tickets’ sehingga boleh merugikan wang dan masa seseorang. 

Beberapa garis panduan telah ditetapkan dalam kitab Fiqh al-Manhaji sebagai penentuan hukum sesuatu hiburan permainan video, game online dan sebagainya seperti berikut:

Makruh: Jika hiburan itu tidak memberi sebarang kesan baik atau buruk kepada manusia kerana menghabiskan masa dengan perkara yang tidak berfaedah. 
Haram: Jika ia membawa kepada keburukan kepada individu dan masyarakat iaitu dengan berlakunya percampuran perkara yang buruk atau yang diharamkan syarak.
Dibenarkan dan digalakkan: jika hiburan itu memberi kesan dan impak yang baik kepada individu dan masyarakat. 
والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=6775,"  Soalan

Saya ingin bertanya soal duit deposit tnb. Adakah ia dikira sebagai duit faraid?.

Situasinya adalah, rumah yg sy duduki sekarang adalah milik ibu saya yg telah dihibahkan kepada saya tetapi nama bagi urusan TNB adalah nama arwah abah saya. Tetapi setelah arwah abah meninggal saya telah menukarkan nama arwah kepada nama saya untuk urusan TNB. Makanya pihak TNB telah memulangkan semula deposit TNB tersebut.Jadi saya ingin kepastian apakah status wang tersebut?.Adakah ia dikira harta pusaka atau pun tidak? 

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, duit deposit TNB tersebut merupakan harta pusaka arwah ayah yang perlu dibahagikan mengikut faraid kepada waris-waris yang berhak.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6776,"  Soalan

asalammualikum , saya ingat bertanya soalan tentang trade investment . saya ada join platfom in tetapi saya keliru sma ada duit y saya dapat itu halal atau haram ? saya hanya mengelurakn modal mengikut mana²  jumlah y sedia ada y dia dah tentu kan dgn komisen . setelah saya mengeluarkan modal tugas saya hanya memberi rating pada produk y dikeluarkan oleh syarikat FILA . kemudian setelah selesaii saya dapat semula modal berserta komisyen . platfom  ini dikenali sebagai OFICIAL FILA SDN BHD . 

noted : untuk maklumat FILA ini jenama baju kasut dan sebagai nyaa sama seperti ADIDAS , ASADI , NIKE .","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Untuk melibatkan diri dalam sesuatu pelaburan, hendaklah dipastikan terlebih dahulu kriteria yang ditetapkan supaya ia tidak bertentangan dengan syarak. Iaitu perkara yang melibatkan gharar (ketidaktentuan/ ketidakpastian), maisir iaitu perjudian atau hanya satu pihak sahaja yang mengambil keuntungan atas kerugian pihak lain yang terlibat serta riba yang merupakan perbuatan haram dalam Islam. 

Merujuk kepada persoalan, jika pelaburan yang dibuat mematuhi prinsip Syariah serta platform yang mendapat kelulusan Suruhanjaya Sekuriti (SC) dan Bursa Malaysia ia adalah dibenarkan. Sebaliknya jika platform pelaburan yang disertai bertentangan dengan Syariah atau yang tidak mematuhi undang-undang yang berkuatkuasa di Malaysia, maka adalah sebaiknya tidak terlibat terus. Adalah menjadi suatu kefarduan bagi setiap orang Islam untuk memastikan sumber rezeki yang diperolehi dari sumber yang halal termasukkan pelaburan yang disertai. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6777,"  Soalan

Assalamualaikum..saya ada satu kemusykilan..ada yang bertanyakan..jika ada tawaran memiliki lot tanah atau rumah jika berminat perlu membayar rm5k untuk satu lot dan beberapa jumlah bayaran lain bagi menguruskan hal antaranya fail dan urusan dengan pemaju. Jika permohonan tidak berjaya wang rm5k tersebut akan dipulangjan semula kepada pemohon..Adakah terdapat sebarang kesalahan dalam urusan tersebut dalam islam..tq","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, tidak terdapat sebarang kesalahan dalam situasi tersebut dalam Islam. Situasi ini disebut sebagai jual beli secara bayaran deposit (urbun). Jual beli urbun menurut kitab Fiqh al-Islami wa Adillatuh ialah:

Maksudnya: Apabila seseorang membeli sesuatu barang, lalu dia membayar kepada penjual sebahagian daripada harga barang tersebut satu dirham atau seumpamanya dengan syarat bahawa jika jual beli itu diteruskan antara mereka, maka wang yang dibayar itu dikira sebagai sebahagian daripada harga. Tetapi jika jual beli tidak diteruskan, maka wang itu menjadi hibah (pemberian) daripada pembeli kepada penjual. 

Adapun begitu, jika penjual dan pembeli telah membuat persetujuan bersama dalam sesuatu tempoh yang ditetapkan untuk memulangkan semula sejumlah wang yang telah disepakati jika permohonan tersebut tidak berjaya adalah dibenarkan. Persepakatan ini tidak memberi kerugian kepada mana-mana pihak bahkan merupakan perbuatan yang baik, memudahkan dan menyenangkan pihak yang terlibat. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6778,"  Soalan

15 tahun yang lalu saya mengambil insuran hayat secara konvensional dan akan matang pada bulan April 2025 dengan bayaran premium sebanyak rm114. 35 sebulan, Setelah mengikuti pengajian, barulah saya tahu rupanya skim konvensional ini berunsur riba. Adakah saya layak terima duit pokoknya sahaja dan bakinya saya gunakan untuk tujuan seperti membaiki jalan, tandas dan seumpamanya ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, tuan/ puan adalah berhak untuk mengambil semula wang pokok (yakni jumlah yang telah anda bayar selama ini) kerana itu adalah hak anda dan tidak termasuk dalam kategori riba. Jumlah bayaran pokok pembeli insurans sahaja yang boleh diambil, manakala bakinya, pampasan atau keuntungan yang diterima adalah tidak dibenarkan kerana ia dikira sebagai harta tidak patuh Syariah iaitu urusniaga konvensional. Ia wajib dilupuskan untuk tujan harta disucikan dan perlu diserahkan kepada pihak baitulmal atau didermakan untuk tujuan kebajikan kepada golongan fakir dan miskin.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6779,"  Soalan

Assalamualaikum tuan,

Saya ada soalan megenai dividen KWSP konvensional perlu dibersihkan atau tidak. Situasi dia macam ini, ayah saya mempunyai simpanan KWSP konvensional dan masih belum tukar ke simpanan patuh shariah. Ayah saya juga mempunyai i-akaun KWSP dan pada setia bulan ayah saya akan melihat jumlah simpanan KWSP dia di telefon dia. Pada tahun ini iaitu tahun 2025 ayah saya telah megambil keputusan untuk mengeluarkan simpanan KWSP dia kerana sudah cukup umur. Ayah saya juga tidak tahu bahawa kita perlu tukar dari simpanan konvensional ke simpanan patuh shariah walaupun simpanan patuh syariah sudah lama wujud dan kalau dia buka i-akaun KWSP di telefon dia akan keluar iklan di portal KWSP bahawa kita perlu tukar ke simpanan patuh shariah. Selepas megeluarkan sebahagian simpanan KWSP baru ayah saya tukar simpanan ke simpanan patuh shariah. Setahu saya bahawa kita perlu mebuat pembersihan dividen jika kita mebuat simpanan di simpanan konvensional dan dividen tahunan yang perlu dibersihkan ialah dari tahun 2017 kerana pada tahun tersebut simpanan patuh shariah mula diwujudkan. Tetapi saya juga ada terbaca bahawa kita tidak perlu membersihkan dividen dari simpanan konvensioal, akan tetapi perlu segera tukar ke simpanan patuh shariah. Jadi ini membuat saya keliru. Soalan saya, adakah dividen KWSP konvensional yang diperoleh dari tahun sebelum ini oleh ayah saya perlu dibersihkan atau tidak dan jika perlu dibersihakan adakah ia wajib atau tidak ?. Jadi saya mohon jawapan dari pihak tuan mengenai soalan saya ini. Kerjasama pihak tuan amat saya hargai, Sekian, Terima kasih,","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Mesyuarat Jawatankuasa Fatwa Negeri Selangor (MJKFNS) kali ke 4/2015 yang bersidang pada 19 Oktober 2015 bersamaan 6 MUharram 1437H telah memutuskan bahawa:

i. KWSP tidak diwajibkan untuk melakukan penyucian terhadap dividen simpanan semua ahli KWSP yang bersetuju untuk bertukar ke akaun KWSP-Islamik.

ii. Pencarum yang beragama Islam wajib mencarum dalam akaun KWSP-Islamik 

iii. Pihak KWSP hendaklah mengamalkan pelaburan yang patuh Syariah. 

Berdasarkan kepada keterangan fatwa di atas, sekiranya tuan telah bertukar ke akaun KWSP-Islamik selepas fatwa di atas dikeluarkan, maka harus menggunakan duit simpanan tersebut. Jika selepas fatwa ini dikeluarkan dan tuan tidak menukar ke akaun KWSP-Islamik dan telah habis digunakan, tuan hendaklah bertaubat dan wajib membuat kiraan serta amaun pembersihan perlu diserahkan kepada pihak Baitulmal, Majlis Agama Islam Negeri kerana wang tersebut adalah hasil tidak patuh Syariah. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6780,"  Soalan

Assalammualaikum 

Maaf, saya nak tanya tentang faraid harta. Boleh jelaskan tak. 

Saya ada 4 orang adik beradik termasuk saya semua lelaki. Kami 4 beradik adalah anak peneroka felda. Ibu kandung kami telah meninggal dunia. Kemudian ayah kami berkahwin lagi dengan seorang janda yang mempunyai 2 orang anak (1 lelaki dan 1 perempuan). Ayah dengan ibu tiri kami tiada memperolehi anak. 2 bulan yang lalu ayah kandung kami telah meninggal dunia. Saya dan adik beradik yang lain termasuk ibu tiri bersetuju melantik abang sulung saya sebagai pemegang amanah untuk menguruskan tentang rumah, ladang dan bayaran hasil ladang seperti yang disarankan oleh pihak felda. 

Untuk faraid hasil ladang, adakah ibu tiri kami layak mendapatnya walaupun dia berkahwin lagi setelah kematian ayah kami? 

Soalan kedua, jika ibu tiri kami meninggal dunia. Adakah adik beradik tiri kami berhak untuk mendapat bahagian faraid daripada ibu tiri kami? 

Terima kasih dan harap  boleh dijelaskan atas peroalan saya.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada fakta kes yang dikemukakan serta bagi menjawab persoalan yang diutarakan, ibu tiri tuan layak mendapat hasil felda walaupun dia berkahwin lain setelah kematian ayah tuan. Sekiranya ibu tiri tuan telah meninggal dunia, waris-waris ibu tiri tuan berhak mewarisi hasil felda dari bahagian ibu tiri tuan. 

Tanah felda tertakluk di bawah akta tanah berkelompok. Bagi memudahkan pengurusan harta arwah ayah, dicadangkan agar pihak tuan dan adik-beradik membuat penebusan bahagian ibu tiri ke atas tanah felda tersebut berdasarkan nilaian yang telah dipersetujui. Ia dapat mengelakkan harta pusaka bahagian ibu tiri diwarisi oleh waris yang tiada kaitan dengan pihak tuan.

Untuk penjelasan lanjut sila dapatkan khidmat nasihat daripada pihak FELDA dan juga Bahagian Baitulmal Majlis Agama Islam Negeri berhampiran dengan tempat tinggal, jika di Selangor boleh ke Majlis Agama Islam Selangor.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6781,"  Soalan

BISMILLAH Assalamualaikum dan selamat sejahtera, saya tujukan soalan ini kepada pihak yang mempunyai pengetahuan yang mendalam dalam bab jual beli emas. Soalan saya adalah apakah hukum apabila saya sebagai pembeli, membeli emas akan tetapi menggunakan platform seperti apps Public Gold secara online  dan melakukan transaksi secara bank in secara online juga. Kemudian, adakah jumlah emas yang ditunjukkan dalam app itu adalah sah untuk saya simpan seperti duit simpanan di dalam akaun bank? Mohon pencerahannya dan terima kasih kerana sudi menjawab.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Berdasarkan keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-96 yang bersidang pada 13-15 Oktober 2011 telah membincangkan mengenai Parameter Pelaburan Emas, dan membuat keputusan, antara lain seperti berikut:

“Penyerahan barang belian (emas) hendaklah berlaku secara penyerahan hakiki ataupun kaedah muktabar yang boleh menggantikan penyerahan hakiki. Penyerahan barang belian yang muktabar akan membawa kesan sama seperti penyerahan hakiki, iaitu:

Berpindah dhaman (tanggungjawab jaminan) daripada penjual kepada pembeli.
Kemampuan pembeli untuk mendapatkan barang beliannya pada bila-bila masa tanpa ada halangan.”

Dalil bagi kes ini ialah hadis daripada Ubadah r.a, Rasulullah SAWT bersabda:

فَإِذَا اخْتَلَفَتْ هَذِهِ الأَصْنَافُ فَبِيعُوا كَيْفَ شِئْتُمْ إِذَا كَانَ يَدًا بِيَدٍ

Maksudnya: Jika barang-barang ini berbeza, juallah mengikut kehendak kamu selagimana ia dilakukan dengan tangan dengan tangan. (Riwayat Muslim)

Manakala Majlis Majma’ al-Fiqh al-Islami bagi Rabitah al-Alam al-Islami kali ke-11 yang bersidang di Makkah pada tahun 19-26 Februari 1989H membincangkan isu taqabudh hakiki dan hukmi memutuskan bahawa dokumentasi transaksi dalam bentuk resit dan rekod akaun boleh diterima sebagai salah satu bentuk taqabudh yang sah dan diterima dalam Islam.

Kesimpulannya, apabila emas tersebut sudah didepositkan ke dalam akaun pembeli dan direkodkan di dalam sistem dan resit, yang mana pembeli boleh bila-bila masa, mengeluarkan emas tersebut dengan kuantiti berdasarkan dalam majlis akad atau kontrak, maka penyerahan sudah dianggap sempurna. Maka sah akad jual beli emas secara atas talian jika mematuhi syarat ini.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6782,"  Soalan

Bolehkah ambil income dari Facebook? ada individu yang membuat kenyataan bahawa tidak boleh ambil gaji / income dari Facebook disebabkan owner Facebook membantu israel.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Sebuah hadis daripada al-Nu’man bin Basyir, bahawa Nabi Muhammad SAW bersabda:

إن الحلال بين وإن الحـرام بين

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas. (Riwayat al-Bukhari)

Hukum menjana pendapatan daripada apa-apa medium media sosial adalah dibenarkan selagi mana ia mematuhi syariat Islam. Rasulullah SAW juga pernah melakukan muamalat atau jual beli dengan orang bukan Islam sepanjang hayat baginda. Diriwayatkan dalam satu hadis bahawa Rasulullah SAW pernah membeli makanan daripada seorang Yahudi secara hutang dan mencagarkan baju baginda sepertimana yang diriwayatkan oleh Saidatina Aisyah RA:

أَنَّ النبي صلى الله عليه وسلم اشْتَرَى طَعَامًا من يَهُودِيٍّ إلى أَجَلٍ وَرَهَنَهُ دِرْعًا من حَدِيدٍ

Maksudnya: Sesungguhnya Nabi SAW membeli makanan dari seorang Yahudi dengan pembayaran secara bertangguh, dan mencagarkan baju besi baginda SAW. (Riwayat Muslim)

Berkenaan dengan isu boikot disebabkan syarikat ini mempunyai hubungannya dengan Isreal, maka sekiranya ini lah satu-satunya medium yang boleh digunakan untuk berniaga, ia tiada masalah. Namun sekiranya ada pilihan yang selain Facebook, maka ia digalakkan sebagai langkah solidariti atau kesatuan atas jenayah perang yang dilakukan oleh Israel termasuk rakan atau syarikat yang mempunyai hubungan rapat. Namun, ia tidak membawa kepada keharaman sumber pendapatan yang dijana melalui Facebook.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6791,"  Soalan

Assalamualaikum, 

Isu:

Ibu saya bekas isteri kepada arwah bapa saya. Bapa saya meninggalkan balu anak seorg (berkahwin dgn ibu tiri saya di Narathiwat dan tidak mendaftarkan pernikahan di Malaysia). Selepas 9 tahun arwah meninggal Ibu saya telah membuat tuntutan pencen (arwah adalah bekas askar). Pihak kerajaan telah meluluskan permohonan dan membuat pembayaran pencen tertunggak dan ibu saya telah menerima pencen bulanan). Kami berpendapat arwah tidak memaklumkan penceraian beliau dgn ibu saya (sistem tidak dikemaskini). 
 

Soalan:

1. Adakah pencen tertunggak yg berjumlah lebih RM20k yang diperolehi ibu saya perlu difaraidkan?

2. Apakah hukum pencen bulanan yg diterima oleh ibu saya skrg? Utk pengetahuan kami adik beradik masih mampu utk menanggung makan pakai ibu kami. 
 

Diucapkan ribuan terima kasih, semoga mendapat penjelasan pihak Tuan secepat mungkin.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hukum Faraid adalah peraturan dalam hukum syarak yang mengaturkan pembahagian harta pusaka selepas kematian seseorang. Hukum Faraid adalah satu aspek penting dalam hukum keluarga Islam dan ia merupakan syariat dalam Islam dan telah dinaskan oleh al-Quran, al-Sunnah serta ijma’ ulama’. Berdasarkan firman Allah SWT dalam surah an-Nisa ayat 7:

لِّلرِّجَالِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ وَلِلنِّسَاءِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ مِمَّا قَلَّ مِنْهُ أَوْ كَثُرَ  نَصِيبًا مَّفْرُوضًا

Maksudnya: “Orang-orang lelaki ada bahagian pusaka dari peninggalan ibu bapa dan kerabat, dan orang-orang perempuan pula ada bahagian pusaka dari peninggalan ibu bapa dan kerabat, sama ada sedikit atau banyak dari harta yang ditinggalkan itu iaitu bahagian yang telah diwajibkan (dan ditentukan oleh Allah).”

SITUASI 1: pencen tertunggak tersebut perlu melihat kepada dua keadaan, pertama adalah sekiranya arwah masih hidup dan proses pencen memakan masa sehingga menyebabkan berlaku kelewatan dan arwah meninggal dunia dalam tempoh tersebut, maka tunggakan itu perlu dilaksanakan faraid kepada waris-waris yang sah.

Kedua, sekiranya arwah telah meninggal dunia dan proses pencen memakan masa sehingga menyebabkan berlaku tunggakan dalam tempoh tersebut, maka tunggakan itu tidak perlu difaraidkan kerana ia bukan jatuh sebagai harta pusaka.

SITUASI 2. Wang pencen bulanan yang diterima oleh ibu adalah harus untuk diterima disebabkan wang pencen bulanan akan disalurkan ke dalam akaun isteri yang didaftarkan dalam sistem sehingga ia dikemaskini dan ia bukanlah harta pusaka yang perlu difaraidkan.

Adapun, bagi mendapatkan penjelasan dan keterangan lebih lanjut, tuan boleh berhubung dengan pihak Bahagian Baitulmal, Majlis Agama Islam Selangor bagi memastikan permasalah ini dapat diselesaikan dengan baik tanpa mengambil hak orang lain.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6792,"  Soalan

Assalamualaikum Ustaz. Saya ingin bertanya tentang harta pusaka. Apabila ayah saya meninggal dunia, rumah pusaka telah ditukar nama kepada seorang anak dengan anggapan mudah untuk diuruskan nanti. Setelah ibu meninggal.. penama menyatakan semasa hayat ibu menyuruh beliau tinggal di rumah pusaka dan telah memberi rumah itu kepadanya tanpa pengetahuan adik beradik lain. Oleh itu, Penama beranggapan rumah tersebut telah menjadi miliknya. Apakah hukumnya ustaz, adakah adik beradik yang lain masih ada hak untuk meminta difaraidkan rumah tersebut? Terima kasih.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada penyataan yang dikemukakan oleh puan, rumah tersebut merupakan harta pusaka arwah ayah yang perlu dibahagikan kepada waris-waris yang berhak. Walau bagaimanapun, pihak waris telah meletakkan nama seorang anak dengan anggapan mudah diuruskan nanti yang juga boleh dianggap sebagai pentadbir harta pusaka tersebut.

Oleh yang demikian, waris-waris si mati masih lagi berhak terhadap harta pusaka ayah. Sebarang keputusan ke atas harta pusaka tersebut perlulah mendapat kesepakatan ahli waris yang berhak bagi mengelakkan memakan harta yang batil.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6796,"  Soalan

asalamulaikum ustaz 

 

saya inggin bertanya isteri saya baru meninggal dunia, 

 

ingin bertanya tentang kiraan harta faraid

 

1) sekarang tingal hanya saya (suami) anak perempuan kami (tiga orang) ibu aruwah dan adik lelaki aruwah , aruwah telah meningal kan harta kwsp, rumah, emas sebanyak anggaran 500k berapa kena faraid bahagian duit tersebut siapa yang layak 

 

2)selepas pembahagian itu adakah di zakat kan dahulu atau bayar hutang aruwah dahulu

 

3) adakah khairat kematian dengan pampasan syarikat granduiti aruwah perlu kena faraid

 

sekian harap dapat details terima kasih...","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada situasi yang dikemukakan dan fakta kes yang diterima melalui panggilan telefon, pihak tuan boleh rujuk sebagaimana jawapan berikut:

Soalan 1 : 

Bil.	Senarai Waris	Bahagian	Bahagian	Jumlah (RM 500,000.00)
 1.	Suami	1/4	9/39	RM 115,384.62
 2.	Ibu	1/6	6/39	RM 76,923.08
 3.	Anak perempuan	2/3 ÷ 3	8/39	RM 102,564.10
 4.	Anak perempuan	2/3 ÷ 3	8/39	RM 102,564.10
 5.	Anak perempuan	2/3 ÷ 3	8/39	RM 102,564.10
6.	Saudara seibu sebapa lelaki	Asobah	0	RM 0.00

 

Soalan 2 : Harta pusaka si mati perlu dibayar hutang-hutang si mati setelah ditolak kos-kos pengurusan pengebumian jenazah dan harta pusaka si mati tidak perlu dizakatkan melainkan sekiranya diketahui terdapat tunggakkan atau hutang zakat yang belum dibayar.

Soalan 3 : Khairat kematian tidak perlu dibahagi secara faraid kepada ahli waris. Ahli keluarga  boleh membelanjakan serta menggunakan wang khairat kematian tersebut untuk kegunaan pengurusan jenazah si mati atau ke arah kebaikan atau menyara makan minum keluarga si mati yang bertujuan untuk meringankan beban keluarga si mati. 

Untuk mendapatkan maklumat berkaitan perancangan harta pusaka, tuan boleh merujuk ke bahagian Harta Baitulmal Majlis Agama Islam Selangor bagi khidmat nasihat yang lebih tepat. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6798,"  Soalan

Assalamualaikum wbt. 

Saya Farah. Keluarga saya terdiri daripada ibu, bapa, saya dan seorang adik lelaki. Datuk dan nenek kedua-dua belah telah lama meninggal dunia. Saya dan adik lelaki saya sama-sama masih belum berkahwin. Saya seorang wanita bekerja tetap dan saya baru menetap di rumah sendiri sejak Disember 2024 semasa ibu saya sakit (saya bawa ibu tinggal di rumah saya kerana beliau baru menjalani pembedahan usus dan perlukan persekitaran bersih tanpa bulu haiwan peliharaan).
 

Pada 20 Januari 2025 yang lalu, ibu saya telah meninggal dunia (advanced endometrial cancer). Sepanjang kehidupan beliau, saya membantu menguruskan duit beliau bagi tujuan pembayaran komitmen bulanan. Selepas pemergian beliau, saya masih memegang duit-duit simpanan peninggalan beliau, termasuk duit khairat kematian yang telah saya tuntut di bank, duit simpanan dan lain-lain. Saya gunakan untuk urusan komitmen bulanan yang masih perlu dibayar pada bulan Februari, kemudian duit tersebut digunakan untuk urusan-urusan lain sehingga ke hari ini. Perkara ini dilakukan atas persetujuan bapa dan adik lelaki saya. Jika adik lelaki saya perlukan duit maka dia akan minta pada saya. 

Namun, saya bimbang jika perkara ini menjadi isu yang timbul pada kemudian hari dengan persoalan perlu difaraid. Saya masih menyimpan baki wang selepas membayar hutang ibu saya. Saya juga bakal mendirikan rumah tangga dan ibu saya telah memberitahu saya bahawa selain bapa, beliau juga menyimpan wang utk majlis perkahwinan saya (tidak dinyatakan berapa yang ditetapkan). 
 

Saya khuatir jika baki wang yang berada dalam simpanan ini saya gunakan bersama-sama duit perbelanjaan perkahwinan daripada bapa saya, tidak layak digunakan kerana perlu difaraidkan mengikut bahagian 2:1:1 (2 bhg adik lelaki, 1 bhg saya dan bapa).

 

Persoalan saya, jika saya faraidkan duit arwah ibu saya mengikut bahagian masing-masing, adakah adik lelaki saya mempunyai tanggungjawab terhadap saya lagi memandangkan saya menafkahkan diri saya sendiri dan menetap di kediaman sendiri tanpa menyusahkan sesiapa. Adakah saya perlu redha sahaja tentang simpanan ibu yang tidak dinyatakan ketetapan peruntukan untuk majlis perkahwinan saya itu untuk difaraidkan?

 

Persoalan kedua, adakah pembahagian barang kemas juga perlu difaraidkan kepada bapa dan adik lelaki mengikut kadar tertentu? Mereka bersetuju untuk saya menyimpan barang kemas tersebut namun saya bimbang jika saya satu hari nanti timbul isu mengapa tidak dibahagikan sebetulnya. 
 

Saya mohon maaf atas penulisan panjang kerana saya buntu. Terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Firman Allah SWT dalam surah An Nisa': ayat 11

يُوصِيكُمُ اللَّهُ فِي أَوْلَادِكُمْ ۖ لِلذَّكَرِ مِثْلُ حَظِّ الْأُنْثَيَيْنِ ۚ فَإِنْ كُنَّ نِسَاءً فَوْقَ اثْنَتَيْنِ فَلَهُنَّ ثُلُثَا مَا تَرَكَ ۖ وَإِنْ كَانَتْ وَاحِدَةً فَلَهَا النِّصْفُ ۚ وَلِأَبَوَيْهِ لِكُلِّ وَاحِدٍ مِنْهُمَا السُّدُسُ مِمَّا تَرَكَ إِنْ كَانَ لَهُ وَلَدٌ ۚ فَإِنْ لَمْ يَكُنْ لَهُ وَلَدٌ وَوَرِثَهُ أَبَوَاهُ فَلِأُمِّهِ الثُّلُثُ ۚ فَإِنْ كَانَ لَهُ إِخْوَةٌ فَلِأُمِّهِ السُّدُسُ ۚ مِنْ بَعْدِ وَصِيَّةٍ يُوصِي بِهَا أَوْ دَيْنٍ ۗ آبَاؤُكُمْ وَأَبْنَاؤُكُمْ لَا تَدْرُونَ أَيُّهُمْ أَقْرَبُ لَكُمْ نَفْعًا ۚ فَرِيضَةً مِنَ اللَّهِ ۗ إِنَّ اللَّهَ كَانَ عَلِيمًا حَكِيمًا

Yang bermaksud: Allah perintahkan kamu (mengenai pembahagian harta pusaka) untuk anak-anak kamu, iaitu bahagian seorang anak lelaki menyamai bahagian dua orang anak perempuan. Tetapi jika anak-anak perempuan itu lebih dari dua, maka bahagian mereka ialah dua pertiga  dari harta yang ditinggalkan  oleh si mati. Dan jika anak perempuan itu seorang sahaja, maka bahagiannya ialah seperdua (separuh) harta itu. Dan bagi ibu bapa (si mati), tiap-tiap seorang dari keduanya: seperenam dari harta yang ditinggalkan oleh si mati, jika si mati mempunyai anak. Tetapi jika si mati tidak mempunyai anak, sedang yang mewarisinya ialah ibu bapanya, maka bahagian ibunya ialah sepertiga. Kalau pula si mati itu mempunyai beberapa orang saudara (adik-beradik), maka bahagian ibunya ialah seperenam. (Pembahagian itu) ialah sesudah diselesaikan wasiat yang telah diwasiatkan oleh si mati dan sesudah dibayar hutangnya. Ibu bapa kamu dan anak-anak kamu, kamu tidak mengetahui siapa di antara mereka yang lebih dekat serta banyak manfaatnya kepada kamu. (Pembahagian harta pusaka dan penentuan bahagian masing-masing seperti yang diterangkan itu ialah) ketetapan dari Allah; sesungguhnya Allah Maha Mengetahui, lagi Maha Bijaksana.

Merujuk kepada persoalan, apabila seseorang meninggal dunia, semua harta simpanan peninggalan arwah merupakan harta pusaka. Pihak waris hendaklah memastikan segala jenis hutang arwah diselesaikan menggunakan harta yang ditinggalkan. Kemudian harta tersebut hendaklah difaraidkan kepada waris sebagaimana ditetapkan atau merujuk kepada pihak Baitulmal Majlis Agama Islam Negeri bagi menyelesaikan urusan faraid.

Apabila saudara perempuan dalam adik beradik sudah mampu dari sudut harta iaitu seorang yang bekerja dan mempunyai harta sendiri, tidaklah menjadi tanggungjawab adik lelaki untuk menanggung keperluannya melainkan jika diberi sebagai rasa ehsan kepada saudaranya.

Manakala duit simpanan ibu yang diperuntukkan untuk  perkahwinan boleh dibincang dengan sebaiknya bersama ahli keluarga yang masih hidup supaya tidak berlaku pergaduhan.

Barang kemas peninggalan si mati juga termasuk dalam harta  pusaka yang perlu difaraidkan. Barang kemas tersebut boleh dinilaikan harganya dengan harga semasa supaya faraid dapat dilakukan mengikut ketetapan syarak. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6827,"  Soalan

Assalamualaikum Ustaz, saya ingin mendapatkan panduan berkenaan hal harta peningalan seorang ibu kepada warisnya. Ibu tersebut mempunyai anak-anak perempuan sahaja semasa meninggal dunia. Suami telah meninggal lebih dahulu. Si ibu telah menukar nama tanah beliau keatas nama-nama anak perempuan semasa hidupnya. Walaupun begitu beliau tidak memberikan hasil tanah kepada anak-anak perempuan sehingalah beliau meninggal dunia. Beliau juga tidak memberitahu anak-anak perempuan beliau apa yg beliau buat atas hasil yg diperolehi. Selepas meninggal dunia anak-anak perempuan mendapati hasil kebun disimpan oleh siibu dalam bentuk tunai (terdapat juga resit-resit jualan hasil). Perlukah wang tersebut dibahagi mengikut faraid atau anak-anak perempuan boleh mengambil kesemua wang tersebut. Si ibu mempunyai saudara lelaki dan saudara perempuan seibu sebapa. Terima kasih.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada fakta kes yang dikemukakan, jelas di sini bahawa tanah tersebut telah ditukar milik kepada anak-anak perempuan si mati (ibu) dan si mati (ibu) telah mengambil manfaat atas harta yang telah dipindah milik kepada anak-anak perempuan. Hasil tanah tersebut yang terkumpul yang disimpan oleh ibu hendaklah dibahagikan secara faraid kepada waris-waris yang berhak termasuklah saudara lelaki dan saudara perempuan seibu sebapa.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6843,"  Soalan

Assalamualaikum warahmatullahi wabarakatuh,

Saya mohon jasa baik pihak tuan/puan untuk memberikan pandangan syariah berkenaan situasi pekerjaan saya dalam industri fintech.

Saya kini bekerja sebagai seorang Deployment Specialist di sebuah syarikat teknologi kewangan di Malaysia iaitu Revenue Monster Sdn Bhd. Tugas saya adalah untuk menyokong pemasangan dan penyelenggaraan terminal pembayaran (payment terminal) yang digunakan oleh pelbagai jenis perniagaan.

Antara klien syarikat ini termasuk:

Kedai makanan tidak halal

Syarikat yang menjual arak seperti “Beer Bank”

Pelbagai perniagaan halal seperti restoran, kedai runcit, dan lain-lain

Soalan saya ialah:

Apakah hukum saya bekerja dalam syarikat ini dari sudut syariah, memandangkan sebahagian klien adalah dari sektor tidak halal?

Adakah kerja saya dianggap membantu dalam dosa (ta’āwun ‘ala al-ithm) sekiranya saya memberi sokongan teknikal kepada terminal yang digunakan oleh klien tidak halal?

Apakah status pendapatan saya – halal, syubhah atau haram?

Apakah nasihat syariah dalam situasi ini jika saya masih belum mempunyai pekerjaan alternatif?

Saya mohon panduan berdasarkan hukum syarak dan pertimbangan fiqh muamalat. Segala pandangan daripada pihak tuan/puan amat saya hargai.

Sekian, terima kasih.

Yang benar,
[Nama Penuh Anda]
Deployment Specialist
Revenue Monster Sdn Bhd
[Emel Anda]
[No. Telefon – jika ingin disertakan]","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umum Islam melarang umatnya terlibat dengan menolong atau membantu orang lain dalam perkara maksiat atau perkara yang diharamkan oleh syarak sebagaimana firman Allah SWT dalam surah al-Maidah ayat 2:

وَلَا تَعَاوَنُوا عَلَى الْإِثْمِ وَالْعُدْوَانِ ۚ وَتَعَاوَنُوا عَلَى الْبِرِّ وَالتَّقْوَىٰ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Namun, pertolongan yang diberikan boleh dikategorikan kepada pertolongan secara langsung dan pertolongan yang diberikan secara tidak langsung. Dalam kes yang disebutkan, kerja anda adalah untuk menyokong pemasangan dan penyelenggaraan terminal pembayaran (payment terminal) yang digunakan oleh pelbagai jenis perniagaan ia bukanlah kerja yang secara langsung melibatkan jual beli arak atau makanan haram itu sendiri.

Oleh itu, kerja yang anda lakukan adalah halal kerana anda tidak terlibat secara langsung dengan urusniaga haram yang dijalankan oleh syarikat tersebut. Namun terdapat sedikit syubhah di dalam urusniaga yang dijalankan perkhidmatan yang diberikan secara tidak langsung membantu serta menyokong perkembangan industri yang tidak patuh syariah. 

Dalam hal ini, kita disarankan oleh Nabi SAW supaya menjauhi perkara yang syubhah, agar diri dan rezeki kita terpelihara, berdasarkan hadis yang diriwayatkan daripada al-Nu'man bin Basyir RA bahawa Rasulullah SAW bersabda:

إِنَّ الْحَلَالَ بَيِّنٌ وَإِنَّ الْحَرَامَ بَيِّنٌ، وَبَيْنَهُمَا أُمُورٌ مُشْتَبِهَاتٌ لَا يَعْلَمُهُنَّ كَثِيرٌ مِنَ النَّاسِ، فَمَنِ اتَّقَى الشُّبُهَاتِ اسْتَبْرَأَ لِدِينِهِ وَعِرْضِهِ

Maksudnya: Sesungguhnya yang halal itu jelas dan yang haram itu jelas. Di antara keduanya ada perkara-perkara syubhah yang tidak diketahui oleh kebanyakan manusia. Maka sesiapa yang menjauhi perkara syubhah, sesungguhnya dia telah membersihkan agama dan maruah dirinya.

Justeru itu, walaupun pekerjaan anda sekarang masih dikira harus, amat digalakkan untuk berusaha mencari pekerjaan yang lebih jelas dan bersih sumbernya, agar rezeki lebih berkat, hati lebih tenang, dan ibadah pun terasa lebih ikhlas dan ringan.

Semoga Allah SWT membuka jalan rezeki yang lebih luas dan bersih buat anda, serta memberkati setiap usaha dan langkah yang anda ambil. Amin.

والله أعلم بالصواب

Sekian, terima kasih.                                                                     

 "
https://emusykil.muftiselangor.gov.my/index.php/site/jawapan?id=6847,"  Soalan

As Salam Ustaz. Tahun 90an dulu ayah saya hendak membeli sebuah rumah kampung tetapi kekurangan wang. Ayah saya telah refinance kereta nya untuk menambah wang untuk tujuan tersebut. Adik saya telah bersetuju untuk membayar ansuran kereta tersebut setelah direfinance dan geran kereta itu di tukar kepada nama beliau. Setelah 7 atau 8 tahun ayah saya telah meninggal dunia, adik saya telah mengambil kereta tersebut. Kami tidak membantah. Kereta itu kini telah buruk dan telah pun beliau jual. Kemuskilan saya ialah kini adik saya menuntut kami (saya dan adik-adik yang lain) membayar duit refinance kereta tadi yang di gunakan untuk membeli rumah kampung tadi. Boleh ke dia membuat tuntutan ini Ustaz? Rumah kampung tersebut telah selesai urusan faraid.  Sekian Terima kasih.","Jawapan  

الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hukum Faraid adalah peraturan dalam hukum syarak yang mengaturkan pembahagian harta pusaka selepas kematian seseorang. Hukum Faraid adalah satu aspek penting dalam hukum keluarga Islam dan ia merupakan syariat dalam Islam dan telah dinaskan oleh al-Quran, al-Sunnah serta ijma’ ulama’. Berdasarkan firman Allah SWT dalam surah an-Nisa ayat 7:

لِّلرِّجَالِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ وَلِلنِّسَاءِ نَصِيبٌ مِّمَّا تَرَكَ الْوَالِدَانِ وَالْأَقْرَبُونَ مِمَّا قَلَّ مِنْهُ أَوْ كَثُرَ  نَصِيبًا مَّفْرُوضًا

Maksudnya: Orang-orang lelaki ada bahagian pusaka dari peninggalan ibu bapa dan kerabat, dan orang-orang perempuan pula ada bahagian pusaka dari peninggalan ibu bapa dan kerabat, sama ada sedikit atau banyak dari harta yang ditinggalkan itu iaitu bahagian yang telah diwajibkan (dan ditentukan oleh Allah).

Sekiranya hal urusan faraid telah diselesaikan, tiada apa yang boleh dituntut dan persetujuan untuk membayar refinance telah pun ada semenjak arwah ayahnya masih ada. Dan beliau juga telah mengambil manfaat daripada kereta tersebut. Tidak wajar untuk membuat tuntutan tersebut dan ini hanya menimbulkan perselisihan faham yang boleh menggugat keharmonian hubungan kekeluargaan. Bincang dan capailah kata sepakat.

والله أعلم بالصواب

Sekian, terima kasih

 "
https://emusykil.muftiselangor.gov.my/index.php/site/jawapan?id=6870,"  Soalan

Assalamualaikum, saya ingin bertanya pasal faraid,

1- Adakah duit dividen atau hasil jual saham trading jatuh dalam kategori faraid? 

2- Duit insurance nyawa jatuh dalam kategori faraid?

3- Socso ILAT di kategori yang mana?

4- Jika suami tidak sempat membuat wasiat, tapi sebelum dia meninggal, dia mengharamkan adik beradiknya menuntut harta dia untuk isteri dan anak2? adakah ini valid?

5- Duit Investment Public Mutual telah dikeluarkan dan disimpan di dalam akaun simpanan sebelum arwah meninggal, adakah ini dikategorikan sebagai harta yang perlu di faraid?

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara asasnya, harta pusaka atau al-tarikah (التركة) di sisi Jumhur Ulama bermaksud segala sesuatu yang menjadi kepunyaan si mati di masa hidupnya, kemudian ditinggalkan untuk waris-warisnya sama ada harta benda, hak-hak dan apa yang termasuk dalam miliknya setelah seseorang itu mati. Harta pusaka ini dikira setelah mana  ditolak segala perbelanjaan menguruskan jenazah, hutang si mati, wasiat, hibah dan harta sepencarian menurut undang-undang. Ia merupakan harta peninggalan si mati yang perlu difaraidkan kepada waris-waris yang berhak. 

Merujuk kepada persoalan:

Duit dividen atau hasil jualan saham trading adalah termasuk harta yang ditinggalkan oleh si mati yang perlu difaraidkan kepada waris. 

Sekiranya caruman dilakukan dalam insurans konvensional maka bayaran pokok insurans konvensional adalah termasuk dalam harta pusaka yang perlu diagihkan secara faraid. Manakala dividen adalah termasuk dalam harta tidak patuh syariah dan perlu diserahkan kepada pihak Baitulmal Majlis Agama Islam Negeri. Setelah selesai urusan pembahagian tersebut, maka harta tersebut boleh digunakan untuk sebarang urusan termasuk hibah dan wakaf. Namun begitu, jika sekiranya caruman tersebut berbentuk  takaful, maka pampasan takaful tersebut adalah bukan pusaka dan merupakan hak milik bagi penama yang diletakkan atau yang dipilih oleh pihak takaful. Oleh itu anda bebas menggunakannya untuk sebarang muamalat harta yang dibenarkan syarak

Pencen ilat merupakan salah satu bentuk bantuan sosial yang diberikan oleh organisasi Pertubuhan Keselamatan Sosial (PERKESO) di Malaysia kepada pekerja yang tidak lagi mampu bekerja akibat keilatan. Pencen ilat yang diterima selepas kematian arwah dikategorikan sebagai pencen terbitan iaitu pencen bulanan yang terbit disebabkan oleh kematian anggota atau pesara sektor awam, dibayar kepada tanggungan anggota atau pesara seperti yang diperuntukkan oleh Akta Pencen. Jadi, ia tidak termasuk harta pusaka yang perlu difaraidkan. 

Di Selangor sesuatu wasiat yang hendak dilakukan mestilah mengikut prosedur yang telah ditetapkan oleh pihak yang berkuasa dalam urusan wasiat sebagaimana ditetapkan dalam Enakmen Wasiat Orang Islam (Selangor) 1999 bagi mendapatkan pengesahan daripada Mahkamah Syariah. Adalah sebaiknya urusan ini dirujuk kepada bahagian Baitulmal MAIS bahagian wasiat untuk tindakan selanjutnya supaya tidak berlaku perbahalahan antara waris yang ditinggalkan.

 Selagi mana duit tersebut masih dalam milikan arwah ketika meninggal dunia maka ia merupakan harta si mati (harta pusaka) yang perlu difaraidkan walaupun duit tersebut telah dikeluarkan daripada akaun simpanan arwah. 

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=6871,"  Soalan

Salam tuan mufti apa hukum kita beli emas online berat yang dinyatakan adalah 0.25 gram contoh,tapi berat sebenar adalah 0.29 gram iaitu lebih sikit.Adakah sah jual beli ini?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Urusniaga emas merupakan suatu urusniaga tersebut melibatkan item ribawi (barang-barang yang terpalit hukum-hakam riba), maka setiap pihak yang terlibat perlu memberikan perhatian khusus agar tidak terjerumus dalam kancah riba.

Elemen-elemen ribawi ada disebutkan dalam sebuah hadis yang diriwayatkan oleh ‘Ubadah Bin al-Somit r.a, Nabi Muhammad SAW bersabda:

الذَّهَبُ بالذَّهَبِ، والْفِضَّةُ بالفِضَّةِ، والْبُرُّ بالبُرِّ، والشَّعِيرُ بالشَّعِيرِ، والتَّمْرُ بالتَّمْرِ، والْمِلْحُ بالمِلْحِ، مِثْلًا بمِثْلٍ، سَواءً بسَواءٍ، يَدًا بيَدٍ، فإذا اخْتَلَفَتْ هذِه الأصْنافُ، فَبِيعُوا كيفَ شِئْتُمْ، إذا كانَ يَدًا بيَدٍ

Maksudnya:  Emas dijual dengan emas, perak dengan perak, gandum dengan gandum, barli dengan barli, tamar dengan tamar, garam dengan garam, timbangan dan beratnya mesti sama, dibayar secara serta-merta (bukan bertangguh). Jika berbeza jenis, maka jual beli sebagaimana yang kamu mahu asalkan diserah secara tunai. (Riwayat Muslim)

Oleh itu, berdasarkan persoalan yang diajukan, terdapat dua isu iaitu perbezaan berat emas dengan timbangan sebenar dan juga isu taqabudh atau pemilikan emas setelah bayaran dibuat:

Bagi isu pertama, sebaiknya maklumkan kepada penjual tentang perbezaan yang berlaku, bagi memastikan sama ada ianya adalah kesilapan atau ianya hadiah yang memang diberikan kepada para pelanggannya.

Bagi isu kedua, jual beli emas dalam Islam disyaratkan berlaku taqābudh (serah terima) iaitu pemilikan oleh pembeli sebaik sahaja bayaran dilakukan. Perkara ini disebut secara jelas dalam hadis Nabi SAW melalui lafaz:

يَدًا بِيَدٍ

Maksudnya: Tangan dengan tangan

Lafaz ini memberi maksud bahawa serahan hendaklah berlaku serta-merta tanpa sebarang penangguhan.

Namun begitu, bagi pembelian emas secara dalam talian, syarat ini boleh dipenuhi dengan taqabudh hukmi, iaitu serah terima secara hukum walaupun tidak secara fizikal. Hal ini berlaku apabila penjual mengeluarkan resit bayaran dan dokumen pemilikan emas atas nama pembeli sebaik sahaja transaksi disempurnakan. Dalam keadaan ini, pemilikan dianggap telah berpindah secara sah, dan pembeli memiliki hak penuh ke atas emas tersebut walaupun belum mengambilnya secara fizikal.

Dengan itu, jual beli emas secara dalam talian adalah harus sekiranya taqabudh hukmi ini benar-benar berlaku dan diiktiraf, selaras dengan keputusan majlis-majlis fatwa dan pandangan ulama kontemporari.

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6884,"  Soalan

Assalamualaikum. Apakah hukum membeli memecoin yang tiada unsur haram seperti riba? Adakah ianya dibolehkan atau jatuh kategori syubhah kerana ramai yang mengatakan ianya syubhah hanya kerana memecoin tidak mempunyai ""use case"". Bukankah membeli barang dengan menggunakan memecoin itu boleh diambil kira sebagai ""use case""? Adakah terdapat ayat di dalam Al-Quran ataupon hadis yang mengatakan sesebuah aset perlu ada ""use case""? Sekian, terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara asasnya, melabur atau membeli meme koin (memecoin) yang diyakini transaksinya tidak mempunyai riba, judi (maysir) dan ketidakpastian (gharar) adalah harus. Walau bagaimanapun, memecoin dikatakan mempunyai risiko yang menyalahi prinsip Syariah berikutan ia adalah suatu transaksi yang tidak mempunyai kegunaan yang jelas dan hanya bergantung kepada spekulasi semata-mata. 

Secara umumnya, memecoin merupakan coin atau token yang popular dalam internet dan mengikut trend semasa. Ia banyak dikeluarkan dalam bentuk animasi, dipromosikan oleh para pedagang dan peminat meme tersebut. Ia merupakan suatu aset yang unik dan menyeronokkan serta dapat menarik minat pelabur untuk memilikinya. Adapun begitu, kegunaannya yang tidak jelas menjadikan transaksi yang dilakukan bertentangan dengan prinsip asas jual beli. Syarat sah bagi sesuatu barang yang di jual (mabi’) menurut mazhab Syafi’i adalah:

Hendaklah ia suci 

Boleh diambil manfaat daripadanya 

Diketahui sifat dan keadaannya

Mampu untuk diserahkan 

Dimiliki oleh orang yang akad itu dibuat untuknya

Oleh itu, disebabkan memecoin tidak mempunyai kegunaan dan manfaat yang jelas serta mempunyai risiko kerugian sebelah pihak berikutan keuntungannya bergantung kepada spekulasi semata-mata, maka adalah sebaiknya tidak terlibat dengan transaksi ini atau transaksi yang dikhuatiri syubhah bagi mengelak terlibat dengan transaksi yang tidak patuh Syariah. Firman Allah SWT dalam surah al-Nur ayat 15:

وَتَحْسَبُونَهُ هَيِّنًا وَهُوَ عِندَ اللَّهِ عَظِيمٌ

Maksudnya: Pada hal ia pada sisi hukum Allah adalah perkara yang besar dosanya.

Secara umumnya, syarat-syarat yang ditetapkan oleh mazhab Syafi‘i dalam urusan jual beli bertujuan memastikan transaksi berlangsung secara adil, jelas dan bebas daripada unsur penipuan. Dengan mematuhi garis panduan ini, setiap akad jual beli yang dijalankan akan mencapai maksudnya menurut syarak, serta memperoleh keberkatan dan keredaan Allah SWT.

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=6889,"  Soalan

Assalamualaikum wbrt. Ustaz/Ustazah/Tuan/puan,

Saya ingin bertanya tentang pelupusan wang tidak patuh syariah

Saya telah membuat personal loan 10 tahun untuk melabur di satu syarikat, yang mana rupanya syarikat tersebut hanya lah ponzi scam. Syarikat tersebut telah pun lebur dan sekarang saya menanggung kerugian kerana bayaran personal loan setiap bulan. Saya sempat pendapat 'dividen'  dari pelaburan scam tersebut untuk 4 bulan.

Bagaimanakah cara untuk melupuskan wang tidak patuh syariah tersebut. Bolehkah saya memberi kepada adik kandung saya untuk yuran pengajiannya? (Direct transfer ke akaun universiti tanpa melalui tangan adik saya). Adik saya ditanggung oleh ibu (55) dan ayah (69) yang bekerja sendiri (tukang jahit) dan saya ada membantu sedikit sebanyak.

Atau sebaiknya serahkan kepada badan seperti baitulmal?

Terima kasih Ustaz/Ustazah.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang dikemukakan, memandangkan pelaburan yang disertai merupakan pelaburan yang tidak sah, maka secara prinsipnya, pelabur masih berhak untuk mendapatkan semula jumlah modal asal yang telah dilaburkan.

Sekiranya wang yang diterima itu tidak melebihi jumlah modal asal, maka ia dikira sebagai sebahagian daripada pelunasan modal, dan bukannya keuntungan. Oleh itu, wang tersebut tidak dianggap sebagai harta yang tidak patuh syariah, dan hukum menggunakannya adalah harus.

Sebaliknya, sekiranya jumlah yang diterima melebihi nilai modal asal, maka lebihan itu sahaja yang dikategorikan sebagai hasil yang tidak patuh syariah, dan wajib dilupuskan menurut kaedah yang telah ditetapkan oleh syarak.

Justeru, jika jumlah yang diterima itu masih dalam lingkungan modal, ia harus digunakan untuk keperluan peribadi yang dibenarkan syarak, termasuklah bagi membiayai yuran pengajian adik atau keperluan lain yang seumpamanya.

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6911,"  Soalan

Assalamualaikum Tuan/Puan

 

Saya mohon panduan untuk menamakan waris mengikut faraid. Situasi saya sekarang ini, isteri saya telah meninggal dunia dan saya perlu bantuan untuk menamakan waris bagi harta arwah isteri.

Arwah isteri saya mempunyai ayah yang masih hidup, manakala ibunya telah meninggal dunia selepas kematian arwah isteri. Saya dan arwah isteri mempunyai 3 orang anak, anak sulung lelaki dan anak kedua dan ketiga perempuan. Arwah isteri mempunyai 7 orang lagi adik beradik yang masih hidup iaitu 5 lelaki dan 2 orang perempuan.

 

Persoalan saya, siapa waris yang perlu saya masukkan selepas kematian ibu arwah isteri.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan dan kenyataan yang diberikan, kes tuan diklasifikasikan sebagai kes kematian berlapis. Ibu isteri meninggal selepas kematian isteri. Ini bermakna ibu isteri merupakan salah seorang waris yang berhak mendapat harta pusaka isteri. Manakala adik beradik isteri tidak mendapat harta pusaka kerana telah dihijab oleh anak lelaki isteri. Ini bermakna waris isteri adalah: bapa, ibu, suami, 1 anak lelaki dan 2 anak perempuan.

Selepas selesai pembahagian harta pusaka isteri, bahagian ibu daripada harta pusaka isteri hendaklah dicampurkan dengan semua harta ibu yang ada dan hendaklah difaraidkan kepada waris-waris ibu yang terdiri daripada suami kepada ibu (bapa si mati), 5 anak lelaki dan 3 anak perempuan (adik-beradik lelaki dan perempuan si mati). 

Walau bagaimanapun, berikut adalah waris dan kiraan yang dinyatakan oleh pihak tuan. Dalam kaedah pengiraan faraid, fakta-fakta seperti ibu, bapa, datuk dan nenek bagi si mati juga perlu dinyatakan maklumat bagi mengelakkan kesilapan pengiraan waris yang berhak. Dinasihatkan agar pihak tuan mendapatkan perintah faraid di Mahkamah Syariah.

والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=6912,"  Soalan

Assalamualaikum Dato' Mufti 

Baru-baru ini ada isu tentang hibah simati tetapi keluarga si mati (suami) menuntut haknya utk difaraid kan mahkamah tinggi syariah memenangkan sibalu(isteri) bahawa hibah kepunyaan mutlak sibalu tetapi kes dibawa ke mahkamah sivil dan dibenarkan untuk cabar dan menang atas alasan hibah bersyarat perlu difaraid kan

 

soalan saya apakah hukum dan fatwa bagi situasi ini?dan nasihat mufti 

 

terima kasih 

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, secara umumnya sebarang pertelingkahan berkaitan harta adalah wajar diselesaikan melalui saluran mahkamah agar keadilan dapat dicapai bagi semua pihak yang terlibat. Keputusan yang dibuat oleh mana-mana mahkamah adalah berdasarkan bukti-bukti dan keterangan saksi-saksi yang dikemukakan dalam perbicaraan. Oleh itu, sekiranya timbul sebarang pertanyaan atau keraguan selepas keputusan tersebut dibuat, maka adalah disarankan agar perkara itu dirujuk semula kepada pihak mahkamah yang berkenaan. Ini bagi memastikan sebarang maklumat yang diperoleh tidak menyimpang daripada fakta dan keputusan sebenar yang telah diputuskan, ini juga bagi menghormati keputusan yang telah dibuat oleh pihak mahkamah.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6913,"  Soalan

Assalamualaikum..... Apakah hukum melabur di dalam platform ""ASB RIA"" ? Adakah hukumnya sama seperti melabur dalam asnb..","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, RIA (penasihat pelaburan Robo) adalah aplikasi pelaburan automatik daripada Amanah Saham Nasional Berhad (ASNB) yang dilesenkan melalui rangka kerja Pengurusan Pelaburan Digital (DIM) oleh Suruhanjaya Sekuriti. Ia merupakan pelaburan yang patuh Syariah yang mana melabur dalam Ria melalui unit amanah yang ditawarkan oleh ASNB iaitu sebuah syarikat pengurusan unit amanah milik penuh PNB telah diputuskan sebagai harus dan dibenarkan di sisi Syarak oleh Majlis Kebangsaan Bagi Hal Ehwal Ugama Islam Malaysia dan hampir kesemua Majlis Fatwa Negeri di Malaysia. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6922,"  Soalan

Assalamualaikum w.b.t.,

Saya ingin memohon penjelasan mengenai isu takaful kesihatan (medical card) dari sudut hukum syarak.

Latar Belakang:

Syarat kelayakan untuk menyertai takaful kesihatan ialah peserta tidak mempunyai rekod penyakit sedia ada (pre-existing condition).

Sebelum mendaftar, saya perlu mengisytiharkan bahawa saya tidak pernah menjalani pembedahan. Namun, saya tidak menyatakan bahawa saya pernah menjalani pembedahan di bahu kanan sebelum ini.

Setelah setahun menyertai takaful, saya mengalami kecederaan semula di bahu kanan (masalah yang sama seperti sebelum mendaftar).

Kos rawatan (RM70,000–RM80,000) ditanggung oleh syarikat takaful.

Persoalan:

Adakah perbuatan saya tidak mendedahkan sejarah pembedahan ketika mendaftar takaful itu berdosa?

Adakah akad takaful saya terbatal kerana tidak memenuhi syarat kelayakan?

Perlukah saya mengembalikan wang RM70,000–RM80,000 kepada syarikat takaful tersebut?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hadis riwayat Abu Hurairah, sabda Nabi Muhammad SAW:

الْمُسْلِمُونَ عَلَى شُرُوطِهِمْ

 Maksudnya: Kaum Muslimin terikat dengan syarat-syarat yang mereka tetapkan. (Riwayat Abu Daud)

Allah SWT berfirman dalam surah An-Nahl ayat 105:

اِنَّمَا يَفۡتَرِى الۡـكَذِبَ الَّذِيۡنَ لَا يُؤۡمِنُوۡنَ بِاٰيٰتِ اللّٰهِ‌ۚ وَاُولٰۤٮِٕكَ هُمُ الۡكٰذِبُوۡنَ

Maksudnya: Sebenarnya yang tergamak berdusta itu hanyalah orang-orang yang tidak beriman kepada ayat-ayat Allah, dan mereka itu ialah orang-orang yang berdusta.

Sekiranya syarat kelayakan yang telah ditetapkan tidak dipenuhi dan pihak tuan telah melakukan perbuatan menipu, maka perkara ini adalah dilarang sama sekali dalam Islam dan berdosa. Pelanggaran terhadap syarat-syarat tersebut adalah satu kesalahan yang serius, dan menyebabkan akad yang dibuat menjadi tidak sah dan terbatal. Oleh itu, adalah disarankan agar pihak tuan membuat pengakuan berkenaan pelanggaran kontrak dan syarat yang telah berlaku, serta berbincang dengan pihak takaful bagi mencari penyelesaian yang terbaik secara bersama.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6924,"  Soalan

Selepas kematian nenek, ibu saudara (tidak berkahwin) memegang harta peninggalan nenek berbentuk emas, wang tabung haji dan wang tunai yang agak besar jumlahnya. Nenek juga meninggal kan seorang suami, dan 2 orang anak lelaki. Setelah 6 tahun harta tersebut masih disimpan dan tidak dibahagikan. Sementara harta dan emas peninggalan nenek juga tidak jelas butiran nya kerana ibu saudara tidak mengistiharkan jumlah harta. Dalam tempoh beberapa bulan selepas 6 tahun, ibu saudara (pemegang harta nenek) meninggal. Sementara suami kepada nenek dan 2 anak lelaki masih hidup. Bagaimana menbahagikan harta peninggalan nenek itu. Kerana didalam harta nenek telah bercampur aduk dengan harta ibu saudara tadi. Sementara suami kepada nenek juga tidak mengenal pasti harta isteri beliau. Sekian terima kasih.","Jawapan  

السلام عليكم ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada fakta kes yang dikemukakan, terdapat beberapa kaedah bagi menyelesaikan pengurusan harta pusaka arwah nenek.

Pertama: Dinasihatkan agar membuat perbincangan antara dua pihak iaitu waris arwah nenek dan waris arwah ibu saudara bagi mengenal pasti harta-harta si mati masing-masing.

Kedua: Sekiranya tidak dapat dikenal pasti, dinasihatkan agar dua pihak itu membuat persetujuan dalam menentukan harta-harta si mati antara arwah nenek dan arwah ibu saudara.

Ketiga: Setelah mendapat penentuan harta-harta si mati antara arwah nenek dan arwah ibu saudara, seterusnya kaedah pembahagian mengikut faraid bagi waris-waris yang berhak.

Untuk mendapatkan penjelasan dan kepastian pembahagian faraid yang tepat disarankan untuk merujuk kepada Bahagian Perkhidmatan Harta Pusaka di Majlis Agama Islam Negeri.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6925,"  Soalan

Assalamualaikum,

Saya ingin bertanya tentang hal transaksi crypto.

Bolehkah saya membuat transaksi crypto ini menggunakan kad. Contohnya, kad tevau iaitu kad debit dimana aset crypto seperti USDT, BTC,ETH dan sebagainya disimpan didalamya dan membolehkan pengguna berbelanja terus melalui visa. Kad ini boleh membuat transaksi di dalam ATM dan membeli barang-barang.

Saya berharap boleh memberikan penjelasan kerana kerana ini inisiatif yang mudah untuk membuat transaksi kepada pengguna crypto

Terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Mengenai hukum matawang kripto (cryptocurrency): Satu Analisis Syarak, Mesyuarat Jawatankuasa Fatwa Negeri Selangor Kali Ke-4/2021 yang bersidang pada 8 Muharram 1443H bersamaan 17 Ogos 2021 telah memutuskan bahawa:-

Harus untuk menjalankan urus niaga menggunakan mata wang digital sama ada sebagai perantara pembayaran (medium of payment), pemindahan wang (remittance) dan aset simpanan sekiranya memenuhi parameter-parameter di bawah:

a) Urus niaga melibatkan mata wang digital hendaklah dilakukan melalui platform pertukaran mata wang digital berlesen yang diluluskan dan dikawal selia oleh pihak berautoriti sahaja;

b) Pengguna hendaklah mempunyai pengetahuan yang mencukupi mengenai:

     i. Jenis, ciri-ciri utama dan risiko berkaitan mata wang digital;

    ii. Perkara-perkara teknikal yang mencukupi mengenai bagaimana untuk memperoleh mata wang digital dan di mana ia perlu disimpan untuk memastikan keselamatannya;

   iii. Peraturan-peraturan yang ditetapkan oleh platform pertukaran mata wang digital berlesen yang diluluskan dan dikawal selia oleh pihak berautoriti; dan

   iv. Undang-undang dan peraturan yang berkaitan mata wang digital.

c) Sebagaimana mata wang yang lain, mata wang digital hendaklah tidak digunakan sebagai bayaran kepada barangan, perkhidmatan dan aktiviti tidak patuh Syariah seperti pembelian dadah, pelacuran, perjudian dan pendanaan aktiviti keganasan serta penggubahan wang haram.

Merujuk kepada persoalan, jika transaksi yang dilakukan memenuhi syarat dan penetapan seperti dikemukakan fatwa di atas, maka harus melakukan transaksi kripto menggunakan kad untuk membeli barang dan sebagainya. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6940,"  Soalan

Assalamualaikum Tuan Mufti yang saya hormati,

Saya ada mendapat satu tawaran bekerja di sebuah syarikat yang mengilang dan memproses makanan-makanan haiwan ternakan seperti ayam, itik, lembu dan khinzir. Saya ditawarkan bekerja sebagai Pegawai Khidmat Pelanggan yang mengurus tempahan dari pihak pelanggan termasuklah tempahan dari pemilik-pemilik penternak khinzir. Saya juga akan ditugaskan untuk mengawasi dan memastikan tempahan tersebut selesai di proses dan dibungkuskan sebelum dihantar ke tempat pelanggan. Soalan saya, adalah boleh saya bekerja di syarikat ini?

Sekian, Terima Kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan berikut adalah hadis yang diriwayatkan daripada al-Nu’man bin Basyir RA, bahawa Nabi Muhammad SAW bersabda:

إِنَّ الْحَلَالَ بَيِّنٌ وَإِنَّ الْحَرَامَ بَيِّنٌ

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, (Riwayat al-Bukhari)

Sebuah riwayat daripada Abdullah bin ‘Umar R.A. bahawa Rasulullah SAW bersabda:

عُذِّبَتِ امْرَأَةٌ فِي هِرَّةٍ حَبَسَتْهَا، حَتَّى مَاتَتْ جُوعًا، فَدَخَلَتْ فِيهَا النَّارَ

Maksudnya: Seorang perempuan diazab disebabkan seekor kucing yang dia kurung sehingga mati kelaparan. Maka wanita tersebut masuk ke dalam neraka (atas perbuatannya itu). (Riwayat Al-Bukhari)

Berdasarkan panduan kedua-dua hadis ini, jelas bahawa syariat Islam memerintahkan umatnya berlaku ihsan terhadap haiwan ternakan, termasuk memastikan makanan yang mencukupi disediakan untuk keperluan mereka. Justeru, pekerjaan tuan dalam mengurus tempahan makanan haiwan ternakan, walaupun termasuk makanan untuk ternakan khinzir, adalah harus selagi tidak terlibat dalam menjual atau memproses khinzir untuk kegunaan manusia, dan tidak membawa kepada unsur-unsur haram lain.

Kesimpulannya, pekerjaan tersebut diharuskan dengan mengambil kira prinsip menjaga kebajikan haiwan sebagaimana ditekankan dalam hadis di atas, di samping mematuhi garis panduan syarak supaya tidak bersubahat dalam perkara haram berkaitan manusia.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6942,"  Soalan

Assalamualaikum warahmatullahi wabarakatuh. Saya ingin memohon pandangan dan penjelasan daripada pihak Pejabat Mufti Selangor berkaitan hukum bekerja di syarikat logistik seperti warehouse J&T. Saya berhasrat untuk bekerja di tempat tersebut, namun saya berasa sedikit was-was kerana terdapat kemungkinan barangan yang diproses atau dihantar melalui syarikat ini termasuk barangan yang haram seperti arak. Soalan saya ialah: Apakah hukum bekerja di syarikat logistik yang berkemungkinan memproses atau menghantar barangan haram seperti arak, sedangkan tugas saya hanyalah sebagai pekerja gudang yang menguruskan barangan secara umum tanpa mengetahui secara langsung isi kandungan setiap bungkusan? Saya mohon penjelasan agar keputusan yang saya buat nanti tidak bercanggah dengan syariat Islam. Sekian, terima kasih atas perhatian dan penjelasan pihak tuan.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Firman Allah SWT dalam surah al-Maidah ayat 90:

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

Imam Ibn Kathir dalam menafsirkan ayat ini dengan menyebut satu riwayat daripada Abdurrahim bin Ghanm RA bahawa Rasulullah SAW bersabda:

وإن الخمر حرام وَثَمَنُهَا حَرَامٌ، وَإِنَّ الْخَمْرَ حَرَامٌ وَثَمَنُهَا حَرَامٌ، وَإِنَّ الْخَمْرَ حَرَامٌ وَثَمَنُهَا حَرَامٌ

Maksudnya: Dan sesungguhnya khamar itu haram dan hasil jualannya juga haram, Sesungguhnya khamar itu haram dan hasil jualannya juga haram, Sesungguhnya khamar itu haram dan hasil jualannya juga haram. (Riwayat Ahmad)

Berkaitan arak, Islam sememangnya menggariskan panduan yang sangat ketat sehingga Allah SWT melaknat sepuluh golongan yang terlibat dengan arak. Namun berdasarkan pertanyaan tuan, setakat ini hanya timbul syak atau keraguan terhadap kandungan tersebut sama ada benar-benar arak atau tidak. Sekiranya diyakini kandungan itu adalah arak, maka sewajarnya ia diuruskan oleh pihak bukan Islam. Adapun tempat bekerja itu sendiri adalah diharuskan kerana operasi utamanya adalah pengeposan dan bukan menjalankan perniagaan arak secara khusus.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6955,"  Soalan

Arwah datuk ada kereta yang masih berfungsi, datuk ada wasiatkan secara lisan untuk turunkan pada saya cucunya lepas arwah tiada. Wajibkah kereta tersebut difaraidkan.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, wasiat secara lisan yang telah dibuat oleh arwah datuk dengan menyatakan kereta miliknya diturunkan kepada tuan hanya boleh dilaksanakan dan dikuatkuasakan sekiranya semua ahli waris bagi kematian arwah datuk bersetuju untuk melaksanakan wasiat tersebut. Namun wasiat tersebut terikat dengan kadar tidak melebihi 1/3 daripada keseluruhan harta datuk. Sekiranya wujud pertikaian dalam kalangan ahli waris, maka dinasihatkan agar pihak tuan membuat pengesahan wasiat di Mahkamah Syariah.

والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=6958,"  Soalan

Assalamualaikum Tuan mufti

 

Saya ada beberapa soalan;

 

 

Apakah hukum menjual mainan?

Apakah jenis mainan yang dibolehkan untuk dijual dan yang haram dijual?

Saya berminat dengan mainan kereta yang juga dikenali sebagai ""diecast"". Adakah boleh saya membeli mainan kereta daripada shopee atau Lazada seperti jenama bburago, hotwheel atau matchbox kemudian kembali menjual kepada orang lain. Saya bukanlah pengedar rasmi jenama tersebut dan hanya beli daripada shopee atau Lazada yang kebanyakannya menjual daripada negara luar seperti China dan bukannya pengedar rasmi.

Adakah mengumpul mainan seperti ""diecast"" dikira membazir jika sekadar minat dan bukan untuk dijual.

 

Sekian, terima kasih

 

Assalamualaikum ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Dalam Islam, permainan yang diharuskan adalah yang tidak mengandung unsur perjudian, kekerasan, atau maksiat, serta tidak melalaikan dari kewajiban agama. Manakala permainan yang haram  pula adalah yang mengandung unsur-unsur seperti dinayatakan  termasuk yang mempertontonkan aurat atau melalaikan kewajiban agama. 

Sebab itu kita katakan bahawa hukum asal semua permainan adalah diharuskan. Ini berpandukan kaedah fiqah yang menyatakan:

الأصل في الأشياء الإباحة حتى يدل الدليل على التحريم

Maksudnya: Hukum asal sesuatu perkara adalah diharuskan, sehingga datang dalil (yang menunjukkan) pengharamannya.

Namun, sesuatu permainan boleh menjadi haram, sekiranya permainan tersebut mempunyai unsur atau perkara yang membawa pengharaman seperti:

Mengandungi perkara maksiat.
Menyumbang kepada syiar, pengembangan atau mempromosi agama lain.
Mempunyai unsur perjudian dan khianat.
Mengabaikan tanggungjawab terhadap perkara yang diwajibkan.
Faktor ketagihan yang melampau.
Hilang fokus terhadap realiti dan masyarakat sekeliling.
Mendatangkan kemudharatan/ bahaya terhadap tubuh badan dan kesihatan kepada diri atau orang lain.
Menghilangkan akhlak sebagai seorang Muslim.
Mengganggu ketenteraman orang lain.

Ini berdasarkan kepada kaedah fiqhiyah :

ما أدى إلى الحرام فهو حرام

Maksudnya: Sesuatu perkara yang membawa kepada yang haram, maka perkara tersebut hukumnya adalah haram.

Lanjutan daripada itu, hukum menyimpan barangan koleksi peribadi seperti permainan kereta (diecast) dan menjadikan ia sebagai hobi adalah antara satu sifat manusiawi. Namun, perlu diingat barangan koleksi simpanan kita tidaklah membawa kepada pembaziran sehingga tidak digunakan dan dianggap sia-sia. Setiap harta yang kita perolehi sudah tentu akan dipertanggungjawabkan di akhirat nanti sepertimana 

Hadis Nabi SAW, daripada Abu Barzah al-Aslami bahawa Rasulullah SAW bersabda:

لا تزولُ قدَما عبدٍ يومَ القيامةِ حتَّى يسألَ عن عمرِهِ فيما أفناهُ ، وعن عِلمِهِ فيمَ فعلَ ، وعن مالِهِ من أينَ اكتسبَهُ وفيمَ أنفقَهُ ، وعن جسمِهِ فيمَ أبلاهُ

Maksudnya: Tidak akan berganjak dua tapak kaki seorang hamba pada hari kiamat nanti sehingga dia ditanya (dipertanggungjawabkan) tentang umurnya ke mana dihabiskannya, tentang ilmunya bagaimana dia mengamalkannya, tentang hartanya dari mana diperolehinya dan ke mana dibelanjakannya, serta tubuh badannya untuk apa digunakannya. (Riwayat Tirmizi)

Walau bagaimanapun, Islam tidak melarang kita membelanjakan harta dengan membeli barangan yang kita sukai dan digunakan untuk kebaikan serta dalam masa yang sama ia tidak membazir dan sia-sia. Membazir merupakan sifat yang dikeji di dalam Islam sebagaimana firman Allah SWT dalam surah al-Isra' ayat 27 yang menyifatkan orang yang membazir sebagai sabahat atau saudara syaitan:

إِنَّ الْمُبَذِّرِينَ كَانُوا إِخْوَانَ الشَّيَاطِينِ وَكَانَ الشَّيْطَانُ لِرَبِّهِ كَفُورًا

Maksudnya: Sesungguhnya orang-orang yang boros (membazir) itu adalah saudara-saudara Syaitan, sedang Syaitan itu pula adalah makhluk yang sangat kufur kepada Tuhannya.

Berdasarkan ini, hobi perlu dipastikan tidak memberi kesan buruk kepada sudut kehidupan manusia seperti masa yang terabai, kewangan yang menyempit dan bermegah-megah dengan koleksi yang ada. Juga dipastikan, hobi tidak melanggar hak jenama serta hak cipta. Selagi tidak melanggar perkara-perkara ini, hobi adalah harus dan boleh dinikmati.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=6983,"  Soalan

Assalamualaikum,

Pada Jul 2020 saya ada hadiahkan sebuah kereta kepada bapa, semasa pembelian, bapa ada membayar deposit menggunakan duitnya sendiri sebanyak 10k. Manakala bayaran bulanan kepada bank adalah ditanggung oleh saya. Dan kereta tersebut adalah di bawah nama saya. Sekiranya kereta tersebut telah selesai bayaran saya berniat untuk menukar kepada nama bapa. 

Namun, baru-baru ini 28 Mei 2025, bapa telah meninggal dunia. Persoalan nya, adakah kereta tersebut perlu difaraidkan atau tidak? Mohon penjelasan. 
 

Terima kasih","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, kereta yang dihadiahkan oleh puan merupakan harta pusaka arwah bapa yang perlu dibahagikan secara faraid kepada waris-waris yang berhak. Manakala, bayaran bulanan kereta tersebut perlu ditanggung oleh puan sekiranya terdapat baki-baki hutang kereta yang belum diselesaikan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=6988,"  Soalan

ASSALAMUALAIKUM W.B.T

SAYA INGIN BERTANYA SOALAN MENGENAI WANG HASIL MENANG JUDI.

KAWAN SAYA BERBANGSA BUKAN ISLAM TELAH MEMENANGI JUDI DAN HASIL JUDI ITU MEREKA INGIN BELANJA KAMI MAKAN.

TETAPI KAMI DAH MAKLUMKAN YANG KAMI TAK BOLEH MAKAN HASIL DUIT MENANG TERSEBUT.

LALU MEREKA TUKARKAN DENGAN MENGHADIAHKAN SEJUMLAH DUIT KEPADA KAMI DENGAN JUMLAH YANG TERTENTU.KAMI MENOLAK TETAPI 

MEREKA TETAP MEMAKSA.SAYA CUBA BERI PELBAGAI ALASAN TAPI MEREKA TETAP BERKERAS SEHINGGAKAN SAYA TERPAKSA MENGALAH.

SOALAN SAYA..

1) APAKAH HUKUM SAYA MENGGUNAKAN DUIT TERSEBUT?

2) APAKAH YANG HARUS SAYA LAKUKAN DENGAN DUIT TERSEBUT?

 

MOHON PENCERAHAN YE.SAYA TAKUT SAYA SALAH GUNA DAN MENJADI HARAM KEPADA SAYA DAN KELUARGA.

 

JAZAKALLAH KHAIR ... :)

ASSALAMUALAIKUM W.B.T

 

 

 

 

 

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan:

1) Secara umumnya seseorang Islam adalah dilarang terlibat dengan apa-apa perkara yang ada kaitannya dengan judi atau dengan sengaja menerima hasil daripada perbuatan judi. Hal ini adalah kerana judi merupakan suatu perkara yang amat di larang dalam Islam dan hasil pendapatan darinya juga adalah haram untuk digunakan. Firman Allah SWT dalam surah al-Baqarah 219:

يَسْأَلُونَكَ عَنِ الْخَمْرِ وَالْمَيْسِرِ ۖ قُلْ فِيهِمَا إِثْمٌ كَبِيرٌ وَمَنَافِعُ لِلنَّاسِ وَإِثْمُهُمَا أَكْبَرُ مِن نَّفْعِهِمَا ۗ

Maksudnya: Mereka bertanya kepadamu (Wahai Muhammad) mengenai arak dan judi. Katakanlah: Pada keduanya ada dosa besar dan ada pula beberapa manfaat bagi manusia tetapi dosa keduanya lebih besar daripada manfaatnya.

Dalam situasi ini, jika telah mengetahui duit itu dari sumber yang haram, maka haram juga untuk kita menggunakannya. Ia berdasarkan kepada hadis daripada Ibn Abbas bahawa Rasulullah SAW pernah bersabda:

 وإن الله إذا حرَّم على قومٍ أكلَ شيءٍ حَرّم عليهم ثمنَه

Maksudnya: Sesungguhnya apabila Allah telah mengharamkan ke atas suatu kaum memakan sesuatu, maka Dia juga mengharamkan ke atas mereka harganya (hasil jual beli). (Riwayat Abu Daud) 

2) Duit tersebut boleh diserahkan kepada pihak baitulmal majlis agama Islam negeri kerana ia dikategorikan sebagai harta tidak patuh Syariah. 

والله أعلم بالصواب

Sekian., terima kasih."
https://emusykil.muftiselangor.gov.my/index.php/site/jawapan?id=7011,"  Soalan

Saya mendapat tawaran bekerja di kilang pembuatan sosej tidak halal (khinzir) sebagai Waste Water Treatment bagi merawat air dari process pembuatan. Tiada sentuh secara langsung atau tidak langsung pada sisa air tersebut. Sebagai sorang muslim, bolehkah saya bekerja di kilang tersebut?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على سيدنا محمد وعلى آله وصحبه أجمعين، أما بعد

Syubhah adalah perkara yang samar-samar antara halal dan haram, dan menghindarinya adalah kaedah berhati-hati dalam beragama. Dengan menjauhi perkara yang syubhah, seseorang dapat menjaga diri dari terjerumus dalam perkara haram. Namun ini kedudukan hukum ini adalah bergantung kepada peranan seseorang, sama ada menyokong secara langsung aktiviti haram, atau sekadar fungsi teknikal yang jauh dari penglibatan langsung.

Merujuk kepada soalan yang diajukan, berdasarkan situasi yang diberikan, pekerjaan yang tuan laksanakan, boleh dikategorikan sebagai syubhah kerana terdapat pencampuran antara yang  haram dan halal yang tidak dapat diasingkan keduanya. Justeru, sebaiknya carilah pekerjaan yang tiada sebarang syubhah kerana ia bersifat lebih aman dan tenang jiwa. Berdasarkan sabda Nabi SAW:

فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ

Maksudnya: Barangsiapa yang memelihara dirinya daripada sebarang syubah maka sebenarnya dia telah menyelamatkan agama dan maruahnya. (Riwayat Bukhari dan Muslim)

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7016,"  Soalan

Salam Tuan ..... Soalan 1

1.    Adik lelaki saya meninggal pada tahun 2008 dan mempunyai 2 orang anak perempuan.

2.   Bapa saya pulak meninggal pada tahun 2010.

Adakah anak2 adik lelaki saya yang telah meninggal terlebih dahulu dari bapa saya  (di nombor 1) layak menerima faraid dari harta bapa saya?

 

Soalan 2

Bapa saya yang meninggal pada tahun 2010 telah membeli sebidang tanah. Sehingga saat bapa saya meninggal tanah itu belum bertukar nama kpd bapa saya.

Adakah tanah itu menjadi tanah pusaka yang boleh di faraid??

 

Sekian, wassalam.

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, pihak puan boleh rujuk sebagaimana jawapan berikut:

Soalan 1: Terdapat bebeberapa situasi dan keadaan yang melayakkan anak-anak perempuan kepada arwah adik lelaki puan dari mewarisi harta pusaka bapa puan dan juga sebaliknya, iaitu:

Sekiranya arwah adik lelaki puan mempunyai saudara seibu sebapa lelaki (adik-beradik lelaki) atau saudara sebapa lelaki (adik-beradik lelaki) yang lain yang masih hidup semasa kematian bapanya (arwah bapa puan), maka terdindinglah (tidak mewarisi) anak-anak kepada arwah adik lelaki (cucu perempuan) dari mewarisi harta pusaka datuknya.
Namun, sekiranya arwah adik lelaki puan tidak mempunyai saudara seibu sebapa lelaki (adik-beradik lelaki) atau saudara sebapa lelaki (adik-beradik lelaki) yang lain yang masih hidup semasa kematian bapanya (arwah bapa puan), maka anak-anak kepada arwah adik lelaki (cucu perempuan) boleh mewarisi harta pusaka datuknya sebanyak 1/6 bahagian.

Walau bagaimanapun, berdasarkan situasi yang dinyatakan oleh pihak puan, anak-anak kepada arwah adik lelaki (cucu perempuan) berhak mewarisi harta pusaka datuknya secara wasiat wajibah merujuk undang-undang yang diperuntukkan di bawah Enakmen Wasiat Orang Islam 1999 Pindaan 2017 Seksyen 27 serta Fatwa Hukum Pelaksanaan Wasiat Wajibah yang diwartakan pada 6 Januari 2011 dan dipinda oleh Mesyuarat Jawatankuasa Fatwa Selangor melalui warta bertarikh 26 April 2018 iaitu;

(i) Anak lelaki dan perempuan daripada anak lelaki dan anak perempuan (cucu) ke bawah adalah layak untuk menerima wasiat wajibah.

(ii) Hendaklah kedua ibu dan bapa mereka meninggal dunia terlebih dahulu daripada atuk atau nenek atau ibu atau bapa meninggal dunia serentak dengan atuk atau nenek dalam kejadian yang sama atau berlainan.

(iii) Cucu lelaki dan perempuan bukan merupakan waris kepada harta pusaka datuk. Sekiranya mereka merupakan waris ke atas harta pusaka secara fardhu atau ta’sib maka mereka tidak layak untuk mendapat wasiat wajibah walaupun bahagiannya sedikit berbanding wasiat wajibah.

(iv) Sekiranya anak lelaki atau anak perempuan berlainan agama dengan ibu atau bapa atau terlibat dengan pembunuhan ibu atau bapa, maka dia tidak berhak mendapat wasiat wajibah daripada harta pusaka datuknya.

(v) Sekiranya datuk atau nenek telah memberikan harta kepada cucunya melalui hibah, wakaf, wasiat dan sebagainya dengan kadar yang sepatutnya diterima oleh anak lelaki atau anak perempuan mereka sekiranya mereka masih hidup, cucu tidak lagi berhak untuk mendapat wasiat wajibah. Sekiranya pemberian tersebut adalah kurang hak yang sepatutnya diterima oleh cucu daripada bahagian anak lelaki atau anak perempuan, maka hendaklah disempurnakan bahagian tersebut.

(vi) Anak akan mengambil bahagian faraid bapa atau ibu yang meninggal dunia terlebih dahulu daripada datuk atau nenek dan kadar tersebut hendaklah tidak melebihi kadar 1/3 daripada nilai harta pusaka. Sekiranya bahagian tersebut 1/3 atau kurang daripada 1/3, maka pembahagian tersebut hendaklah dilaksanakan pada kadar tersebut. Sekiranya bahagian tersebut melebihi 1/3, maka hendaklah dikurangkan pada kadar 1/3 melainkan setelah mendapat persetujuan ahli-ahli warisnya yang lain.

(vii) Pembahagian wasiat wajibah boleh dilaksanakan setelah didahulukan urusan berkaitan mayat, wasiat ikhtiyariyyah dan hutang piutang.

(viii) Pembahagian wasiat wajibah kepada cucu lelaki dan perempuan yang berhak adalah berdasarkan kepada hukum faraid iaitu mengikut nisbah yang telah ditentukan oleh syarak

Soalan 2: Tanah yang telah dibeli walaupun belum bertukar nama kepada arwah bapa puan merupakan harta pusaka yang perlu dibahagikan secara faraid berdasarkan hukum syarak. Namun perlu dikemukakan segala bukti berkaitan jual beli tanah tersebut sama ada transaksi bayaran jual beli tanah atau perjanjian jual beli tanah sewaktu perbicaraan harta pusaka arwah bapa bagi melengkapi prosedur pembahagian harta pusaka.

Puan disarankan untuk merujuk kepada Bahagian Perkhidmatan Harta Pusaka, Majlis Agama Islam Selangor bagi mendapatkan nasihat lanjut serta pengiraan yang lebih tepat. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7021,"  Soalan

Assalamualaikum.Saya ingin bertanya.Adakah halal atau haram jika saya trading di dalam aplikasi moomoo secara umumnya.Jika saya melabur di dalam negara melalui aplikasi tersebut adakah ia halal atau tidak kerana ia tak dikira forex kan?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Allah SWT berfirman Surah al-Baqarah ayat 275:

وَأَحَلَّ ٱللَّهُ ٱلۡبَيۡعَ وَحَرَّمَ ٱلرِّبَوٰاْۚ

Maksudnya: Allah telah menghalalkan berjual-beli (berniaga) dan mengharamkan riba.

Prinsip pelaburan dan perniagaan dalam Islam adalah dijauhi segala yang boleh membawa kepada riba, penipuan dan keraguan. Sekiranya unsur-unsur ini terdapat di plartform sebegini, maka ia perlu dan wajib dielakkan kerana haram di sisi Islam.   

Firman Allah SWT dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil

Bedasarkan maklumat yang diperolehi, dinasihatkan, tuan mendapatkan maklumat lanjut terhadap platform pelaburan ini di agensi yang berautoriti yang memantau segala urusan pelaburan seperti Suruhanjaya Sekuriti Malaysia atau Bank Negara Malaysia bagi memastikan ianya patuh syariah.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7029,"  Soalan

Assalamualaikum Sahibus Samahah, maaf, saya guru di sebuah sekolah under KPM sekitar wilayah, pihak sekolah mendapat peruntukan duit makan untuk murid yang menyertai program kem bestari solat, dan pihak pentadbir sekolah mencadangkan duit makan tersebut dipindahkan ke program gotong royong madani kerana program itu juga melibatkan murid. Jadi, program kem bestari solat dijalankan dan murid tidak diberikan makanan kerana duit tersebut akan digunakan untuk program lain. Soalan saya, apakah hukumnya dan bagaimana solusinya? Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Allah SWT berfirman dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil

Sekiranya terdapat lebihan peruntukan daripada wang makan Program Kem Bestari Solat, maka ia boleh dimanfaatkan untuk program lain dengan syarat ia telah memenuhi keperluan asal program tersebut secara menyeluruh. Namun begitu, sekiranya dana tersebut pada asalnya diperuntukkan khusus untuk Program Kem Bestari Solat tetapi tidak digunakan sepenuhnya bagi tujuan tersebut dan disalurkan terus kepada program lain tanpa alasan yang sah atau kebenaran pihak berautoriti, maka tindakan sedemikian adalah tidak wajar dan tidak dibenarkan.

Perlu difahami bahawa pengurusan dana awam atau peruntukan khusus seperti ini menuntut integriti yang tinggi serta sifat amanah dalam melaksanakan tugas. Setiap sen yang dibelanjakan hendaklah menepati maksud asal peruntukannya. Menyalahguna atau menyalurkan dana tanpa justifikasi yang jelas bukan sahaja menyalahi etika kerja, malah boleh mencemarkan reputasi individu dan institusi. Oleh itu, menjadi satu keutamaan untuk memastikan program yang telah diperuntukkan dana dilaksanakan terlebih dahulu secara sempurna sebelum mempertimbangkan sebarang pelanjutan atau agihan ke program lain.

Sekiranya terdapat keperluan untuk melaksanakan program keagamaan pihak sekolah boleh mempertimbangkan untuk membuat kolaborasi dengan pihak agensi berautoriti agama seperti Majlis Agama Islam Negeri bagi memenuhi keperluan sekolah dalam bentuk dana atau keperluan-keperluan yang lain yang sesuai.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7034,"  Soalan

Assalamualaikum.

Saya nak bertanya. Keluarga saya ada menerima duit insurans dari pihak luar yang telah menyebabkan kematian salah seorang ahli keluarga kami. Tapi duit insurans itu adalah konvesional. Apakah hukum jika wang itu digunakan oleh keluarga kami yang bukan pencarum kepada insurans tersebut?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia (Jawatankuasa Muzakarah MKI) Kali Ke-94 yang bersidang pada 20 -22 April 2011 telah membincangkan Status Pampasan Polisi Insurans Konvensional Selepas Kematian Pembeli Polisi. Muzakarah telah memutuskan seperti berikut:

1. Setelah meneliti keterangan, hujah-hujah dan pandangan yang dikemukakan, Muzakarah berpandangan bahawa insurans konvensional adalah suatu muamalah yang tidak patuh syariah kerana mempunyai elemen-elemen yang bercanggah dengan prinsip teras Islam.

2. Sehubungan itu, Muzakarah bersetuju memutuskan bahawa pampasan polisi insurans konvensional yang diterima oleh ahli waris adalah dikira sebagai harta tidak patuh syariah.

3. Dalam hal ini, jumlah bayaran pokok pembeli polisi ketika hayat sahaja dikategorikan sebagai harta peninggalan si mati yang perlu diagihkan secara sistem faraid. Manakala baki pampasan polisi insurans konvensional tersebut tidak boleh diwarisi oleh ahli waris secara sistem faraid serta wajib dilupuskan dengan diserahkan sama ada kepada pihak Baitulmal Majlis Agama Islam Negeri-Negeri atau didermakan untuk tujuan kebajikan termasuklah kepada golongan fakir dan miskin.

4. Jika terdapat ahli waris pembeli polisi, contohnya isteri atau anak-anak pembeli polisi dikategorikan sebagai golongan fakir dan miskin, maka hukumnya adalah harus bagi ahli waris tersebut untuk mengambil wang pampasan polisi insurans konvensional tersebut dengan jumlah sekadar keperluan sebagai fakir dan miskin setelah disahkan oleh pihak berkuasa atau Jawatankuasa Kariah kawasan berkenaan. Baki wang pampasan polisi tersebut perlulah dilupuskan seperti menyerahkannya kepada pihak Baitulmal Majlis Agama Islam negeri untuk maslahah  umum.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7042,"  Soalan

Assalamualaikum Tuan Mufti. 
 

Saya doakan Tuan mufti & Semua warga Jabatan mufti Selangor dalam keadaan Sihat. Saya ingin bertanyakan tentang pinjaman Islamic Sewa beli kereta. 
 

kita faham yang Islamic & conventional mempunyai akad yang berbeza dan konsep penjelasan yang berbeza. Cuma disini ada persoalan yang timbul. Harap Tuan Mufti boleh jelaskan dengan lebih baik. 
 

1. Apa Maksud riba & kesannya kepada masyarakat? Sebab pinjaman islamic pun sama dikenakan bayaran yang sama macam conventional & jika lambat bayar pun kena charge. 
 

2. Boleh ke Dalam akad sewa beli, kita akad sekali gus? Contoh : Saya sewa & beli kereta ini selama 8 tahun 11 Bulan & Bulan terakhir saya beli. Sebab Kalau konsep sewa, kita sebagai penyewa berhak untuk pulangkan balik dan jika Ade kerosakan baru boleh diletakkan extra charges. 

Boleh bagitau dimana dalil atau hadis yang Rasulullah S.A.W pernah buat urusan sewa & beli sekaligus ? Jika Ada qias boleh ke pihak Tuan mufti jelaskan? 

3. Adakah pihak mufti sudah semak kerangka sewa beli secara teliti dengan pihak bank? 
Sebab sebagai rakyat, kami rasa tertekan dengan pembayaran setiap bulan & jika terlewat bayar, kena denda charges. 

Saya harap Tuan mufti boleh jelaskan dengan lebih jelas dan teliti berdasarkan hukum hakam agama. 
Sebab saya jadi takut jika tersalah explain kerana Riba termasuk 7 dosa besar. 

 

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan:

Soalan Pertama:

Riba dalam Islam merujuk kepada penambahan tertentu yang dikenakan ke atas pinjaman atau transaksi jual beli, yang dianggap sebagai kezaliman dan merugikan pihak tertentu. Terdapat dua jenis riba utama iaitu riba al-bay' (riba dalam jual beli) dan riba al-duyun (riba dalam hutang). Riba diharamkan dalam Islam kerana ia bertentangan dengan prinsip keadilan dan boleh membawa kepada kemudaratan kepada pihak yang terlibat dengan transaksi tersebut. 

Menjawab persoalan pertama dan kedua berkenaan pembiayaan pembelian kenderaan (kereta), terdapat perbezaan ketara antara perbankan konvensional dan perbankan Islam yang perlu difahami. Perbankan konvensional berasaskan kontrak pinjaman yang melibatkan riba, manakala perbankan Islam berasaskan kontrak jual beli yang melibatkan keuntungan. Walaupun secara zahir kelihatan sama, hakikatnya kontrak yang ditandatangani adalah berbeza, dan perbezaan ini memberi kesan terhadap status halal atau haram sesuatu transaksi.

Berikut dijelaskan perbezaan tersebut dengan contoh mudah untuk difahami:

Kontrak konvensional menggunakan akad pinjaman yang mewajibkan bayaran pulangan melebihi jumlah pinjaman. Apa-apa bayaran tambahan atau manfaat yang dijanjikan atau disyaratkan, maka ia adalah riba. Sebagaimana kaedah Fiqah di dalam muamalat:

كُلُّ قَرْضٍ جَرَّ مَنْفَعَةً، فَهُوَ رِبًا

Maksudnya: Setiap pinjaman (hutang) yang mendatangkan manfaat (keuntungan) adalah riba.

Contoh: Pihak bank memberi pinjaman kepada pelanggan RM100 ribu untuk harga sebuah kereta. Pihak bank mensyaratkan bahawa pelanggan perlu memulangkan sebanyak RM120 ribu kepada pihak bank. Lebihan RM20 ribu itu adalah riba.

Manakala bagi perbankan Islam, mereka menawarkan pembiayaan secara jual beli. Iaitu pihak bank akan membeli kereta tersebut dengan harga RM100 ribu dan menjualnya kepada pelanggan dengan harga RM120 ribu. Lebihan RM20 ribu itu adalah keuntungan daripada jual beli tersebut yang diharuskan di dalam Islam. Sebagaimana firman Allah SWT di dalam surah al-Nisa' ayat 29:

يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ مِّنكُمْ ۚ

Maksudnya: Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu

Soalan Kedua:

Berkaitan akad sewa beli, secara umumnya majoriti fuqaha mazhab Syafi‘i, Hanafi, Maliki dan Hanbali tidak membenarkan menggabungkan akad sewa dan jual beli dalam satu kontrak serentak kerana ia termasuk dalam larangan hadis yang diriwayatkan daripada Abu Hurairah RA: 

نَهَى رَسُولُ اللهِ ﷺ عَنْ بَيْعَتَيْنِ فِي بَيْعَةٍ وَاحِدَةٍ

Maksudnya: Rasulullah ﷺ melarang dua jual beli dalam satu jual beli. (Riwayat an-Nasa'i)

Namun, syarak membenarkan pelaksanaan akad ini dengan syarat akad sewaan atau ijarah dilaksanakan terlebih dahulu bagi tempoh yang telah dipersetujui. Setelah tempoh sewaan berakhir, akad jual beli yang baharu hendaklah dibuat dengan harga yang telah ditetapkan. Kaedah ini diamalkan dalam produk kewangan Islam di bawah kontrak Ijarah Thumma al-Bay‘ (ITAB), dengan syarat akad sewaan dan akad jual beli tidak digabungkan dalam satu lafaz akad, serta pemindahan hak milik hanya dilakukan melalui akad yang berasingan selepas tempoh sewaan selesai.

Soalan Ketiga:

Membayar semula pembiayaan melalui perbankan Islam secara ansuran bulanan tidak menjadikan pembiayaan tersebut sebagai riba. Hal ini kerana ia dilaksanakan berdasarkan akad yang telah dipersetujui bersama antara pelanggan dan pihak bank, mengikut kontrak yang ditetapkan oleh perbankan Islam.

Akad pembelian kenderaan yang ditawarkan oleh pihak perbankan Islam kepada pelanggan telah ditetapkan dan dipersetujui oleh Bank Negara Malaysia (BNM) melalui muzakarah atau mesyuarat Majlis Penasihat Syariah BNM yang diperakui tiada unsur riba dan unsur lain yang dilarang Islam. Tiada unsur penindasan dalam perjanjian ini berikutan akad yang dibuat adalah atas persetujuan pihak bank dan pembeli kereta yang perlu mematuhi peraturan yang ditetapkan semasa persetujuan pembelian kenderaan. Adalah sebaiknya, bagi mengelak berlakunya kelewatan bayar, pembeli boleh mengubah cara bayaran secara automatik melalui potongan debit atau merujuk kepada bank untuk mengelak situasi ini berlaku lagi. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7047,"  Soalan

Assalamualaikum w.b.t.

Saya ada soalan, si A telah membayar duit deposit TNB sebanyak RM500 untuk bekalan elektrik rumah kediamannya, dan kemudiaanya dia meninggal dunia. Beberapa tahun kemudian, rumah tersebut dijual dan duit deposit tersebut dikembalikan oleh TNB sebanyak RM601.15. Adakah duit tersebut perlu difaraidkan dan mana satukah jumlahnya, RM500 atau RM601.15? Mohon pencerahan, terima kasih.

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, duit deposit TNB yang dibayar oleh si A semasa hayatnya merupakan harta milik beliau. Apabila beliau meninggal dunia, segala harta yang ditinggalkan termasuk wang tunai, aset fizikal pelaburan dan deposit seperti ini menjadi harta pusaka yang mesti diuruskan mengikut hukum faraid setelah diselesaikan (ditolak) hutang (jika ada), kos pengurusan jenazah dan wasiat (jika ada). 

Wang diposit yang dikembalikan oleh TNB selepas kematian si A dan ada sedikit tambahan tetap dianggap sebagai harta si mati. Wang tambahan tersebut boleh jadi merupakan rebat atau caj lebihan balik daripada TNB kepada si A. Jadi, seluruh wang deposit yang diterima iaitu RM601.15 termasuk dalam harta pusaka yang perlu difaraidkan. 

والله أعلم بالصواب

Sekian. Terima kasih. "
https://emusykil.muftiselangor.gov.my/index.php/site/jawapan?id=7048,"  Soalan

Assalamualaikum... Saya mempunyai satu soalan berkaitan hutang. Masa saya menyambung pengajian tahun 2012 dulu, saya ada membuat pinjaman ptptn. Dan tempat pengajian saya merupakan sebuah kolej swasta. Pada hujung 2013, kolej tersebut telah bankrap dan ditutup. Semua pelajar yang masih ada termasuk saya dipindahkan ke kolej lain. Dan saya telah menyambung baki 2 semester di kolej swasta lain di selangor. Setelah tamat belajar, beberapa minggu sebelum graduasi, saya mendapat panggilan telefon dari pihak kolej kedua. Saya dimaklumkan yang saya tidak layak untuk graduasi kerana nilai cgpa saya tidak cukup, kerana skrip keputusan semester 1 hingga 3 tiada. Saya memaklumkan pada pemanggil tersebut bahawa sebelum ini pihak kolej berjanji bahawa mereka yang akan menguruskan semua dokumentasi dan transkrip pelajar. Tapi dia hanya menjawab bukan dia yang berjanji. Dan dia hanya mentertawakan saya apabila saya merayu untuk bantu saya graduasi. Pada masa itu, saya masih cuba menjejaki transkrip semester 1 hingga 3 saya. Masa itu saya ada dapat dua jawapan yang mengelirukan. Ada pihak memaklumkan nama, ic dan nombor pelajar saya ada dan perlu membuat bayaran rm600 hutang kepada kolej yg telah tutup. Dan jawapan lain, nombor pelajar saya tidak sama dengan nama dan ic saya. Ada yg memaklumkan kes ini disebabkan ada pihak yg menjual transkrip saya kepada orang lain. Dan disebabkan hal ini menyebabkan saya kecewa dan terlalu tertekan. Setelah bertahun-tahun berlalu, baru saya mampu untuk bangun semula membina hidup saya yang pernah hilang.

Soalan saya bagaimanakah hutang saya dengan pihak ptptn? Selama ini saya abaikan disebabkan rasa kecewa akibat tidak dapat bergraduasi. Adakah saya masih tetap perlu membayar pinjaman saya, walaupun saya tidak akan dapat diploma saya? Walaupun perkara tersebut terjadi bukan salah saya. Perkara ini akhirnya menjadi persoalan kepada saya, kerana saya masih tetap tidak mahu membayar pinjaman tersebut. Harap pihak tuan dapat memberi pencerahan kepada saya soal ini. Kerana hati saya tetap berat tidak mahu membayar sesuatu yang pada saya tiada hasil.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Allah SWT berfirman dalam Surah al-Baqarah ayat 282

يَا أَيُّهَا الَّذِينَ آمَنُوا إِذَا تَدَايَنتُم بِدَيْنٍ إِلَىٰ أَجَلٍ مُّسَمًّى فَاكْتُبُوهُ ۚ وَلْيَكْتُب بَّيْنَكُمْ كَاتِبٌ بِالْعَدْلِ 

Maksudnya: Wahai orang-orang yang beriman! Apabila kamu menjalankan sesuatu urusan dengan hutang piutang yang diberi tempoh hingga ke suatu masa yang tertentu maka hendaklah kamu menulis (hutang dan masa bayarannya) itu dan hendaklah seorang penulis di antara kamu menulisnya dengan adil (benar).

Dan, sebagaimana hadis yang diriwayatkan daripada Abu Hurairah RA bahawa Rasulullah SAW bersabda: 

‏ إِنَّ خِيَارَكُمْ أَحْسَنُكُمْ قَضَاءً ‏

Maksudnya: Sesungguhnya yang paling baik di antara kalian adalah yang paling baik dalam membayar hutang. (Riwayat al-Bukhari)

Islam sangat menitikberatkan urusan hutang, khususnya bagi pihak yang berhutang agar melunaskannya dengan segera dan sebaik mungkin. Sehubungan itu, bagi persoalan yang dinyatakan, adalah disarankan untuk segera menghubungi pihak PTPTN atau berurusan secara langsung bagi menyelesaikan hutang yang masih tertunggak. Ini kerana selagi hutang tersebut belum dilangsaikan, selagi itulah beban dan tanggungjawabnya terus dipikul.

Sebagaimana hadis yang diriwayatkan oleh Shohib RA, Rasulullah SAW bersabda:

أيُّما رجلٍ يَدَّينُ دَينًا وهو مجمعٌ أن لا يوفِّيه إيَّاه لقي اللهَ سارِقًا

Maksudnya: Sesiapa sahaja yang berhutang lalu berniat untuk tidak mahu melunaskannya, maka dia akan bertemu Allah (pada hari Kiamat) sebagai seorang pencuri. (Riwayat Ibnu Majah)

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7056,"  Soalan

Assalamualaikum tuan, 
Sy ada beberapa persoalan mengenai life insuran. arwah suami sy ada ambil life insuran. Sy ada terbaca yg benefit atau bonus dari life insuran si mati tidak boleh digunakan oleh waris atau difaraidkan. Ianya perlu diberikan kpd baitulmal atau fakir miskin atau utk tujuan kebajikan sepenuhnya, betul?
2) Jika betul tidak boleh digunakan, bolehkah sy beri kepada pusat tahfiz utk tujuan kebajikan & kemaslahan pusat tahfiz tersebut?
3) jika keperluan sy sendiri kadang2 tidak mencukupi dgn pendapan bulanan sy, adakah sy boleh sy gunakan wang tersebut utk keperluan sy atau anak2 ? Jika boleh setakat mana atau utk tujuan apa yg boleh sy gunakan? krn sy mempunyai 5 org ank yg masih bersekolah kesemuanya .

Saya harap pihak tuan dapat membantu sy & memberi pencerahan, 
Saya dahulukan dgn ucapan terima kasih.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, wang pampasan insurans konvensional termasuk dalam kategori harta tidak patuh syariah kerana urusniaga yang dijalankan adalah tidak menepati hukum syarak sebagaimana yang telah ditetapkan di dalam Islam, yang mana ia mengandungi elemen riba, gharar (ketidaktentuan) dan judi.

Begitu juga sekiranya puan menggunakan wang tersebut ke arah kebaikan seperti menyerahkan kepada pusat tahfiz atau menyara kelangsungan hidup puan dan anak-anak, namun hukumnya tetap haram di sisi hukum syarak sebagaimana berdasarkan keputusan Persidangan Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-16 dan Ke-89 insurans konvensional ini mengandungi unsur-unsur yang bertentangan dengan prinsip asas jual beli dalam Islam seperti gharar (ketidaktentuan), riba, dan perjudian. 

Disarankan agar puan membuat penyerahan wang tidak patuh syariah tersebut kepada Baitulmal, Majlis Agama Islam Selangor. Perkara ini juga berdasarkan keputusan yang telah diputuskan oleh Mesyuarat Jawatankuasa Fatwa Negeri Selangor Kali ke 3/2011 yang bersidang pada 14 Jun 2011/ 12 Rajab 1432H;

i. Insurans Konvensional adalah suatu muamalat yang diharamkan oleh Islam kerana amat bercanggah dengan Prinsip Islam. Oleh yang demikian, Pampasan Polisi Insurans Konvensional yang diterima oleh ahli waris adalah dikira sebagai harta tidak patuh syariah.

ii. Jumlah bayaran pokok pembeli polisi ketika hayat sahaja dikategorikan sebagai harta pusaka si mati yang perlu diagihkan secara faraid. Manakala pampasan polisi insurans konvensional tersebut wajib dilupuskan untuk tujuan disucikan harta tersebut dengan diserahkan sama ada kepada pihak Baitulmal atau didermakan untuk tujuan kebajikan termasuk kepada golongan fakir dan miskin.

Namun begitu berdasarkan keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-94  yang bersidang pada 20-22 April 2011 telah membincangkan Status Pampasan Polisi Insurans Konvensional Selepas Kematian Pembeli Polisi dalam perkara 4 di dalam keputusan tersebut menyatakan:

""Jika terdapat ahli waris pembeli polisi, contohnya isteri atau anak-anak pembeli polisi dikategorikan sebagai golongan fakir dan miskin, maka hukumnya adalah harus bagi ahli waris tersebut untuk mengambil wang pampasan polisi insurans konvensional tersebut dengan jumlah sekadar keperluan sebagai fakir dan miskin setelah disahkan oleh pihak berkuasa atau Jawatankuasa Kariah kawasan berkenaan"". Baki wang pampasan polisi tersebut perlulah dilupuskan mengikut cara yang telah dinyatakan dalam perkara (3) di atas.  

(Perkara 3: Baki pampasan polisi insurans konvensional tersebut tidak boleh diwarisi oleh ahli waris secara sistem faraid serta wajib dilupuskan dengan diserahkan sama ada kepada pihak Baitulmal Majlis Agama Islam Negeri-Negeri atau didermakan untuk tujuan kebajikan termasuklah kepada golongan fakir dan miskin.)

Sebarang maklumat lanjut berkaitan wang tidak patuh syariah, disarankan agar pihak puan berhubung ke Bahagian Baitulmal Majlis Agama Islam Selangor.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7062,"  Soalan

Assalamualaikum wbt.

Saya ada pertanyaan berkenaan faraid situasinya seperti berikut :

Sebuah rumah mempunyai 2 nama dalam perjanjian jual beli (1/2 bahagian A dan 1/2 bahagian B),  Rumah tersebut telah dibeli melalui pinjaman bank RM100,000.00.

pembayaran balik telah dibuat oleh A sebanyak 15% sahaja dari pinjaman itu. Selebihnya 85% telah dibayar oleh B sehingga selesai pinjaman tersebut. 

A telah meninggal dunia pada 2005 dan pada ketika itu waris yang ada adalah : isteri, 4 anak lelaki dan 1 perempuan. 

Soalannya adalah:

1. saya jelas bahawa 1/2 bahagian A perlu difaraid kan, namun bagaimana dengan pembayaran pinjaman oleh B yang telah membayar melebihi dari harga bahagian A? adalah waris A perlu membayar kembali 35% lebihan pinjaman tersebut kepada B?

2. adakah 35% itu harus la di tolak sebelum difaraid kan?

3. jika isteri A telah meninggal pada 2016, bahagian faraid isteri A haruslah di bahagi kepada anak-anak nya iaitu 4 anak lelaki dan 1 perempuan?

4. adakah hutang-hutang A yang lain haris di selesaikan semasa membuat Faraid?

5. adakah boleh di terima jika A menyatakan rumah tesebut akan jadi milik anak lelaki sulong selepas dia meninggal?

sekian Terima Kasih","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, secara dasarnya, pemilikan rumah tersebut adalah milik si A dan B sebanyak 1/2 bahagian masing-masing. Walau bagaimanapun, jika pembayaran perumahan tersebut dibayar oleh si B sebanyak 35% daripada 1/2 bahagian si A dan telah dipersetujui oleh si A, maka baki 15% bahagian si A sahaja yang perlu dibahagi secara faraid kepada waris-waris kematian si A.

Manakala, baki pinjaman hutang sebanyak 15% si A pula perlu dilangsaikan menggunakan harta pusaka si A. Adapun si B yakni isteri si A meninggal dunia dan meninggalkan waris yang sama atas kematian si A, maka rumah tersebut boleh terus dibahagikan kepada waris-waris si A dan B (anak-anak lelaki dan perempuan si mati) tanpa mengira hutang 35% itu tadi.

Segala hutang si mati hendaklah diselesaikan terlebih dahulu sebelum pembahagian faraid dilaksanakan. Hutang tersebut merangkumi hutang kepada Allah seperti fidyah puasa dan ibadah haji (sekiranya belum ditunaikan), serta hutang sesama manusia yang masih tertunggak. Selebihnya barulah difaraidkan dalam kalangan ahli waris.

Merujuk kepada soalan terakhir berkaitan hasrat si A untuk memberi rumah kepada anak sulung tidak terpakai melainkan melalui hibah semasa hidup atau persetujuan waris selepas kematian.

Untuk sebarang maklumat lanjut berkaitan pembahagian faraid sila rujuk Baitulmal Majlis Agama Islam berhampiran tempat tinggal untuk mendapatkan nasihat dan panduan lebih lanjut.

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7068,"  Soalan

Assalamualaikum. Apa hukum, bayarlah app mengenakan caj 1% kepada peniaga dan juga duit yang masuk tidak di terima pada waktu yang sama.

Misalan:

1. Harga di kedai RM 10.00. Pelanggan kedai membeli makanan tersebut dan membuat bayaran melalui bayarlah app. Peniaga hanya akan dapat RM 9.90 sahaja, manakala bayarlah app akan ambil keuntungan RM 0.10. Setiap transaksi akan di kenakan caj 1%. 

Untuk makluman, peniaga perlu membayar RM 149 untuk harga device dan RM 80 untuk harga simkad (yang ini optional, renewal setiap tahun juga optional). Untuk yang ambil simkad RM 80 setahun di tambah dengan kos 1% untuk setiap transaksi melalui bayarlah app. Apakah hukumnya?

2. Duit akan float sehari untuk hari Isnin, Selasa, Rabu dan Khamis. Manakala untuk Jumaat, Sabtu dan Ahad duit akan di kreditkan ke peniaga pada hari Isnin petang. Apakah hukumnya? 

Mohon pandangan dari pihak mufti bagi soalan di atas. 

Terima kasih .

 

 

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hadis diriwayatkan daripada Abu Hurairah RA, bahawa Rasulullah SAW bersabda:

الْمُسْلِمُونَ عَلَى شُرُوطِهِمْ

 Maksudnya: Umat Islam wajib mematuhi persyaratan yang telah mereka sepakati. (Riwayat Abu Daud)

Soalan 1: Sekiranya setiap peraturan yang ditetapkan telah diperjelaskan tanpa ada unsur penipuan, maka urus niaga yang dijalankan adalah harus. Caj 1% bagi setiap transaksi juga adalah harus, kerana caj ini merupakan upah perkhidmatan (ujrah) bagi menampung kos pengurusan aplikasi tersebut. 

Manakala bayaran RM149 untuk peranti dan RM80 untuk simkad (pilihan, dengan pembaharuan tahunan) juga termasuk dalam kategori bayaran perkhidmatan atau kemudahan yang dibenarkan syarak. Oleh itu, penggunaan aplikasi ini dan caj-caj yang dikenakan adalah harus kerana ia berbentuk upah perkhidmatan yang sah menurut syarak, bukan riba.

Soalan 2: Pada asasnya, adalah lebih baik setiap bayaran dilunaskan terus selepas urus niaga selesai. Namun, sekiranya penangguhan bayaran tersebut merupakan polisi syarikat aplikasi atas faktor pengamalan standard kewangan, maka ia tetap diharuskan. Hal ini kerana pembayaran pelanggan kepada peniaga telah dianggap sempurna pada waktu transaksi dilakukan, cuma pihak syarikat aplikasi menangguhkan pengkreditan berdasarkan SOP yang ditetapkan. Perkara ini mestilah diperjelaskan lebih awal dalam syarat-syarat perkhidmatan sebelum persetujuan dimeterai antara peniaga dan pihak syarikat aplikasi.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7086,"  Soalan

Kalau emak dah meninggal tapi ayah masih hidup perlu ke faraid barang kemas peninggal mak tu.. ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan dan fakta kes yang diterima melalui panggilan telefon, barang kemas peninggalan arwah emak merupakan harta pusaka yang perlu dibahagikan secara faraid kepada waris-waris yang berhak iaitu suami kepada si mati (ayah) dan anak-anak kepada si mati yang terdiri daripada 1 anak lelaki dan 6 anak perempuan (adik-beradik).

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7096,"  Soalan

Assalamualaikum wbt, Ustaz/ Ustazah.

Saya mahu ajukan soalan berkaitan harta pusaka. 

Arwah Datuk saya telah meninggal Dunia pada tahun 2013 Dan meninggalkan 2 bidang tanah Dan sebuah rumah di atas salah satu tanah tersebut. Pembahagian tanah tidak pernah dibuat sehinggalah nenek saya pula meninggal Dunia pada tahun 2025. Bapa saya adalah anak sulung Dan ada 3 orang adik beradik yang lain (1 lelaki Dan 2 perempuan dewasa). Bapa saya telah berbincang dengan adik beradik untuk membahagikan tanah tersebut secara sama rata. Namun adik lelaki beliau tidak mahu bahagian beliau (tolak dengan baik). Apakah proses pembahagian tersebut dalam situasi ini ustaz/ustazah? Adakah buat Faraid dahulu kemudian baru berbincang sama rata Dan bagaimana pula dengan adik beliau yang menolak bahagian itu? Kemudian adakah rumah itu juga perlu dibuat penilaian harta untuk memudahkan pembahagian nanti? Terima kasih

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, apabila terdapat waris menolak haknya ke atas harta pusaka si mati ketika proses pembahagian sedang dilakukan, ianya digelar sebagai takharuj. Konsep takharuj adalah di mana ahli waris menarik diri daripada menerima bahagian harta pusaka sama ada sebahagian atau kesemuanya dengan memberikan bahagiannya itu kepada waris lain sama ada dengan balasan atau tanpa balasan. Konsep takharuj ini dibenarkan dalam Islam dengan syarat semua waris yang terlibat bersetuju.

Konsep takharuj ini juga merupakan sebahagian dari hukum faraid itu sendiri kerana sebarang penolakan dan penarikan diri waris dibuat dalam batasan hak dan kadar yang ditetapkan oleh syarak. Dalam kaedah pembahagian pusaka yang melibatkan takharuj, cara pengiraannya adalah:

Wajib dapatkan pengiraan faraid bagi kesemua waris yang berhak ke atas harta pusaka datuk terlebih dahulu bagi mengetahui bahagian faraid masing-masing,
Kemudian, tentukan bahagian waris-waris penerima mengikut bentuk yang telah dipersetujui bersama iaitu dengan kaedah pembahagian sama rata.

Adapun, semua harta pusaka si mati perlulah dibuat nilaian (anggaran sahaja) supaya memudahkan ahli waris membuat pertimbangan sebelum keputusan pembahagian dibuat.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7100,"  Soalan

Salam tuan,

Tempat saya bekerja ada bagi RSU ( Restricted Stock Unit) . Setiap tahun company bagi beberapa unit RSU. Selain itu, ada juga program ESPP yang saya join ( Employee Stock Purchase Plan - Program untuk employee membeli stock company dengan harga diskaun sebanyak 20%). Untuk program ESPP, setiap bulan gaji saya akan ditolok 15% untuk stock purchase.

Soalan saya apa hukum, adakah boleh saya terlibat, ( company US, tiada syariah compliance pada pendapat saya), dan ada unsur riba ke ?

Terima kasih atas pencerahan","Jawapan  

السلام عليكم ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan, secara umunya 

Secara prinsipnya, pemilikan saham dalam syarikat yang menjalankan aktiviti perniagaan halal dan patuh syariahadalah harus, malah digalakkan jika ia menjadi pelaburan yang bermanfaat. Walau bagaimanapun, jika syarikat tersebut menjalankan aktiviti teras yang haram (seperti arak, judi, riba, pelacuran, dsb.) atau struktur kewangannya berasaskan riba dan tidak ditapis, maka hukum memiliki saham syarikat tersebut adalah haram, berdasarkan hadis yang diriwayatkan daripada al-Nukman Bin Basyir RA bahawa Rasulullah SAW bersabda:

الحلالُ بَيِّنٌ والحرامُ بَيِّنٌ

Maksudnya: Yang halal itu jelas dan yang haram itu jelas (Riwayat al-Bukhari dan Muslim)

Namun, jika syarikat itu bukan sepenuhnya haram (contohnya syarikat teknologi), tetapi terdapat elemen tidak patuh syariah seperti pinjaman riba atau pelaburan dalam instrumen konvensional, maka ulama’ kontemporari menetapkan beberapa parameter saringan syariah. Jika syarikat melepasi saringan itu, sahamnya dikira patuh syariah secara nisbah, dan pelaburan boleh dibuat dengan syarat pembersihan keuntungan (cleansing).

Berdasarkan maklumat yang diperolehi dan difahami daripada soalan yang diajukan

RSU (Restricted Stock Unit)

Jika saham diberi percuma tanpa syarat yang bercanggah dengan syarak, maka ia dianggap harus diterima sebagai hadiah atau ganjaran kerja.

Namun, jika syarikat tersebut tidak patuh syariah seperti terlibat dalam riba, arak, judi atau lain-lain aktiviti yang melanggar syarak, maka tidak harus menyimpan saham tersebut.

Saranan: Jual saham itu sebaik sahaja dibenarkan, dan bersihkan (cleansing) bahagian keuntungan yang berkaitan dengan aktiviti tidak patuh syariah dengan menyerahkan hasil yang tidak patuh syariah kepada Majlis Agama Islam Negeri selaku agensi yang bertanggungjawab untuk menguruskan dana yang tidak patuh syariah untuk kepentingan dan maslahat umat Islam.

ESPP (Employee Stock Purchase Plan)

Program ini melibatkan pelaburan wang sendiri untuk membeli saham syarikat. Jika syarikat tidak patuh syariah, maka tidak harus menyertai program ini.

Walaupun ada diskaun 20%, ia tidak mengubah hukum asas, kerana kita tetap membeli saham dalam syarikat yang haram atau syubhah.

 

والله أعلم بالصواب

Sekian, terima kasih.   "
https://emusykil.muftiselangor.gov.my/index.php/site/jawapan?id=7108,"  Soalan

Salam, saya mempunyai soalan berkaitan isu hak pemilikan tanah dan hukum jual beli.

 

A telah berjanji untuk memberi hak pemilikan tanah kepada B secara lisan tanpa hitam putih pertukaran nama di atas geran, dan berpegang pada perjanjian lisan tersebut B telah menguruskan tanah itu dengan tujuan pertanian.

 

Setelah beberapa tahun A telah meninggal dunia dan urusan pertukaran pemilikan kepada B masih tidak dilakukan oleh pihak A, pada masa yang A telah gagal melakukan pembayaran cukai tanah kepada pejabat tanah dalam tempoh yang lama dan menyebab kan hak pemilikan tanah A telah dilucutkan oleh pihak kerajaan.

 

Tanah A telah diambil pemilikannya dan C telah melakukan permohonan secara undang undang kepada pihak kerajaan untuk memiliki tanah tersebut secara pemilikan baru. Setelah selesai urusan pembaharuan pemilikan C dengan pihak kerajaan, C telah bertindak menjual tanah tersebut kepada pihak D. 

 

D sebagai pemilik tanah yang baru dan sah secara undang undang juga merancang untuk menjual tanah yang dibeli dari C tersebut kepada pemilik baru iaitu E.

 

Soalan saya,

 

1. Apakah hukumnya jika E bertindak membeli tanah dari D sedangkan hak asal tanah tersebut adalah dari perjanjian lisan A kepada B. Adakah menjadi haram atau sebaliknya?

2. Adakah sah proses jual beli yang dilakukan oleh pihak C dengan kerajaan yakni mengangkat permohonan baru untuk pemilikan tanah yang telah dicabut hak asalnya dari A disebabkan kegagalan membayar cukai tanah kepada pihak kerajaan.

 

Terima kasih.","Jawapan  

السلام عليكم ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umumnya, janji lisan A kepada B untuk memberikan tanah adalah termasuk dalam kategori wa‘d (الوعد) atau janji. Hukum asal menunaikan janji adalah wajib berdasarkan firman Allah SWT dalam surah al-Maidah ayat 1:

يَا أَيُّهَا الَّذِينَ آمَنُوا أَوْفُوا بِالْعُقُودِ

Maksudnya: Wahai orang-orang yang beriman, penuhi serta sempurnakanlah perjanjian-perjanjian

Meskipun memenuhi janji adalah wajib, namun dalam isu pemilikan tanah dalam Islam tidak sempurna tanpa berlaku ijab-qabul pemindahan milik yang sah dan mampu disabitkan bukti (bayyinah). Dalam kes ini, tiada dokumen rasmi dan tiada pemindahan nama dalam geran tanah dilakukan, maka secara hukum pemilikan, tanah itu masih milik A sehingga dilucut hak.

Apabila kerajaan melucutkan hak A dan mengurniakan kepada C melalui prosedur yang sah, maka secara hukum negara dan ‘urf, pemilikan itu berpindah kepada C, dan jual beli seterusnya kepada D dan E adalah sah.

Dari sudut syarak, E tidak berdosa membeli tanah tersebut kerana pemilikan sebelumnya telah berpindah secara sah dan bebas daripada tuntutan milik yang sah di sisi undang-undang. Apa yang berlaku antara A dan B adalah isu moral janji yang tidak dilunaskan, bukan isu menghalalkan atau mengharamkan pemilikan baru.

Manakala Isu hak B, B tidak lagi mempunyai hak pemilikan secara undang-undang mahupun syarak ke atas tanah itu setelah ia dilucut hak oleh kerajaan.

والله أعلم بالصواب

Sekian, terima kasih.    "
https://emusykil.muftiselangor.gov.my/index.php/site/jawapan?id=7115,"  Soalan

Assalamualaikum,

Saya ingin dapatkan pendapat mengenai hukum bekerja dengan syarikat yang terlibat dengan sebarang kerosakan dan kemusnahan manusia seperti genocide di Gaza. Sebagai contoh, syarikat tenaga dan minyak BP atau syarikat teknologi seperti Microsoft yang menyumbang dari segi teknologi kepada genocide tersebut.

Bagaimana jika saya menerima tawaran bekerja daripada syarikat-syarikat ini?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Sebuah hadis daripada al-Nu’man bin Basyir RA, bahawa Nabi Muhammad SAW bersabda:

إن الحلال بين وإن الحـرام بين

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas (Riwayat al-Bukhari)

Rasulullah SAW juga pernah melakukan muamalat atau jual beli dengan orang bukan Islam sepanjang hayat baginda. Diriwayatkan dalam satu hadis bahawa Rasulullah SAW pernah membeli makanan daripada seorang Yahudi secara hutang dan mencagarkan baju baginda sepertimana yang diriwayatkan oleh Saidatina Aisyah RA:

أَنَّ النبي صلى الله عليه وسلم اشْتَرَى طَعَامًا من يَهُودِيٍّ إلى أَجَلٍ وَرَهَنَهُ دِرْعًا من حَدِيدٍ

Maksudnya: Sesungguhnya Nabi SAW membeli makanan dari seorang Yahudi dengan pembayaran secara bertangguh, dan mencagarkan baju besi baginda SAW. (Riwayat Muslim)

Hukum boikot adalah harus pada asalnya, dan ia boleh berubah menjadi wajib jika yakin bahawa duit tersebut akan digunakan untuk membantu perkara maksiat termasuk membantu pihak musuh dalam memerangi umat Islam. Oleh itu, sekiranya masih ada peluang untuk bekerja di tempat lain, maka ia digalakkan sebagai langkah solidariti atau kesatuan atas jenayah perang yang dilakukan oleh Israel ke atas rakyat Palestin. Namun, ia tidak membawa kepada keharaman sumber pendapatan yang diperolehi ketika ini.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7117,"  Soalan

Assalamualaikum ustaz.. Sy nak tnya berkenaan dgn MOVA CASHBACK.. 

DAFTAR SSBAGAI USER FREE

UNTUK JOIN PARTNER DIKENAKAN BAYARAN RM199 UNTUK DPTKAN AFFILiATE KOD..BILA JOIN PARTNER BARU KITA BOLEH SHARE LINK KEPADA PENGGUNA DI BAWAH SAYA.BILA DPT PENGGUNA YANG DAFTAR FREE.. SETIAP KALI MEREKA MEMBELI MEREKA DAPAT CASHBACK.. SY JUGA AKAN DPT KOMISEN DARI MOVA.. DAN BILA USER NI NAK MENDAFTAR SEBAGAI PARTNER DIA BAWAH SY.. DIA JUGA DIKENA BAYARAN RM199.. DAN MOVA AKAN BAGI KOMISEN DKT SY KERANA KENALKAN PARTNER.. ADAKAH MOVA NI MONEY GAME. ⁉️","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, MOVA partner mengenakan bayaran yuran sebanyak RM199 atau RM299 tanpa referral (perujukan pelanggan baharu). Melalui pendaftaran sebagai MOVA partner, mereka layak untuk menerima komisyen RM75 (untuk setiap individu yang mendaftar menggunakan pautan yang dikongsikan), RM35 dan RM10 untuk pendaftaran peringkat pertama dan kedua serta bonus tambahan berdasarkan jumlah ahli di bawah mereka. 

Oleh itu, sebagaimana difahami, sistem yang digunakan adalah menyerupai jualan langsung secara pemasaran berbilang tingkat (Multi Level Marketing / MLM). Jabatan Kemajuan Islam Malaysia (JAKIM) ada mengeluarkan Garis Panduan Perniagaan Jualan Langsung Secara Pemasaran Berbilang Tingkat (Multi-Level Marketing) Menurut Syariah sebagai panduan bagi pengguna atau masyarakat yang ingin terlibat dengan MLM supaya mematuhi kriteria MLM yang diharuskan serta unsur-unsur larangan yang tidak dibenarkan dalam Islam. Secara umum, antara syarat yang mesti dipatuhi di dalam Perniagaan Jualan Langsung Secara Pemasaran Berbilang Tingkat (Multi-Level Marketing) berdasarkan Garis Panduan JAKIM:

Untuk menajdikan perniagaan dan skim ini halal dan patuh syariah, MLM mesti utamakan produk atau perkhidmatan nyata, bukan hanya fokus pada perekrutan ahli semata-mata.

Yuran pendaftaran perlu munasabah, menampung kos pengurusan atau business kit saja, kerana perniagaan tidak boleh menjana keuntungan semata dari yuran tanpa ada perniagaan yang jelas.

Adalah dinasihatkan kepada semua pengguna untuk berhati-hati dan memastikan terlebih dahulu perniagaan yang dijalankan supaya tidak terlibat dengan perkara yang dilarang Islam serta perkara yang boleh menindas mana-mana pihak. 

Pautan: Garis Panduan Perniagaan Jualan Langsung Secara Pemasaran Berbilang Tingkat (Multi Level Marketing) Menurut Syariah

والله أعلم بالصواب

Sekian. Terima kasih. 

 "
https://emusykil.muftiselangor.gov.my/index.php/site/jawapan?id=7119,"  Soalan

Assalamualaikum Tuan,

Saya ada soalan berkaitan servis pembelian kenderaan melalui bank yang dikatakan patuh syariah. Apakah hukum kita menggunakan servis tersebut? Saya agak musykil kerana ada yang mengatakan servis itu tetap dikira sebagai riba kerana terdapat interest yang dikenakan. Saya ada terjumpa servis dari bank iaitu Sewa Beli-i. Mohon penjelasan pihak tuan. 

Terima kasih. ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Kami mulakan dengan memetik sebuah hadis daripada al-Nu’man bin Basyir RA, bahawa Nabi Muhammad SAW bersabda:

إنَّ الحلال بيِّنٌ، وإنَّ الحرام بيِّنٌ

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, (Riwayat al-Bukhari)

Sekiranya ia berasaskan prinsip konvensional, maka hukum melanggannya adalah haram, kecuali jika ia disusun secara patuh Syariah.

Bagi produk Sewa Beli-i atau Sewa Beli Islam, ia merupakan satu bentuk pembiayaan kenderaan secara ansuran yang menepati prinsip Syariah. Dalam kontrak ini, pihak bank terlebih dahulu memiliki kenderaan tersebut, kemudian menyewakannya kepada pelanggan dengan bayaran ansuran bulanan. Setelah semua bayaran ansuran selesai, hak milik kenderaan akan dipindahkan sepenuhnya kepada pelanggan.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7122,"  Soalan

Assalammua’laikum ustaz, saya nk tanya, jika sebelum ni pernah terbagi duit haram atau syubhah masuk dalam akaun ibu saya maka telah bercampur duit bank dia tu halal dan haram dalam satu akaun dia, kemudian saya pinjam duit cash dia untuk nak cari kerja, jadi saya pun telah berhutang dengan dia..

 

Tujuan saya pinjam duit dia untuk saya beli topup internet, buat resume, dan sebagainya untuk permulaan untuk urusan kerja di tempat baru..

 

1. kalau saya sudah dapat kerja baru apakah gaji saya itu masih halal? Kalau gaji saya itu jika halal tapi tak berkat apakah masih halal beli barang seperti beli al quran, sejadah, telekung dan sebagainya?  Masih dapat pahala ibadah ke? 

 

2. bagaimana saya hendak membersihkannya jika permulaan kerja dari hasil yg tidak betul? Sedangkan wang yg saya pernah beri pada ibu saya itu kemungkinan haram/syubhah yg asalnya milik syarikat sebelum ni atas kecuaian saya mencuri tulang, tipu sakit dapat MC kemudian telah bercampur duit dalam akaun ibu saya dan saya pinjam duit dia secara “cash” yg dia keluarkan duit dari bank dia mungkin campur halal dan haram kemudian beri pada saya, andai kata saya pinjam duit dia Rm400 dan saya telah bekerja di tempat kerja baru boleh ke gaji saya tu bayar hutang balik pada dia? Tapi saya bimbang tentang gaji saya itu sebab permulaan kerja dari hasil duit ibu saya itu..

 

3. Sebagai langkah pembersihan gaji walaupun duit dekat dalam akaun ibu saya itu bercampur halal dan haram yg hasil saya beri duit kpd dia kecuaian saya bekerja menipu sakit dan mengular dulu, tapi saya pinjam duit dia skrg contoh Rm400 untuk permulaan saya kerja, lepas gaji tempat kerja baru saya ni beri dia balik Rm400 dan Rm400 beri pada baitumal untuk gaji saya skrg ni supaya jadi berkat? Sbb atas permulaan guna duit ibu saya yg campur halal dan haram ketika saya kerja atas kecuaian saya dulu, Bolehkah ustaz? 

 

Maaf ustaz soalan panjang, Saya harap ustaz dapat membantu saya tentang masalah ini, terima kasih.

 

 ","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد


Secara umumnya, hasil gaji yang diperolehi daripada pekerjaan yang halal adalah tetap halal selagi mana pekerjaan itu menepati syarak serta tidak melibatkan pekerjaan haram serta dilaksanakan dengan amanah. Walaupun modal permulaan yang digunakan untuk mencari kerja seperti topup internet, cetakan resume dan sebagainya datang daripada wang pinjaman yang bercampur halal dan haram, hal ini tidak memberi kesan kepada halal atau haram gaji yang diperoleh.

Maka, selagi pekerjaan itu halal dan dilakukan dengan jujur, gaji yang diperoleh adalah halal. Begitu juga jika ia digunakan untuk membeli mushaf al-Quran, sejadah, telekung dan lain-lain peralatan ibadah, ibadah tersebut tetap sah dan insyaAllah mendapat pahala.


Manakala bagi wang yang dipinjam daripada ibu walaupun asalnya bercampur halal dan haram tetap dikira sebagai hutang yang wajib dibayar semula. Dosa atas kecuaian yang anda lakukan tidak menjadikan duit tersebut syubhah kerana ibu menerima duit tersebut sebagai hadiah daripada anda sebagai anak, duit tersebut halal untuk ibu dan transaksi antara anda dan ibu adalah sebagai pinjaman atau hutang dan ia wajib dilunaskan.

Hal ini berdasarkan hadis sepotong hadis yang diriwayatkan daripada Abu Hurairah RA bahawa Nabi SAW bersabda:

نَفْسُ الْمُؤْمِنِ مُعَلَّقَةٌ بِدَيْنِهِ حَتَّى يُقْضَى عَنْهُ

Maksudnya: Roh seorang mukmin itu tergantung (tidak bebas) disebabkan hutangnya sehingga hutang itu dilunaskan baginya. (Riwayat al-Tirmizi)

Oleh itu, saudara harus menggunakan gaji yang diterima daripada pekerjaan baharu untuk melunaskan hutang RM400 tersebut kepada ibu. Tidak ada masalah dari sudut syarak kerana yang dilihat adalah akad hutang yang tiada kena mengena dengan sumber duit yang bercampur antara yang halal dan haram.

Jika tuan merasakan pernah mengambil harta yang haram, maka pelaku tersebut hendaklah membuat pembersihan hartanya melalui hasil pendapatannya dengan menyalurkan wang tidak patuh syariah itu kepada pihak Baitulmal, Majlis Agama Islam

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7125,"  Soalan

Assalamualaikum w.b.t tuan, saya telah membuat perancangan untuk melabur di dalam projek infrastruktur digital berpotensi tinggi yang mana modal pasarannya berada dalam pasaran digital kripto (atau lebih dikenali sebagai altcoin - alternative to Bitcoin). Setelah mengkaji dan meneliti projek ini secara mendalam, saya mendapati projek tersebut adalah sahih, mempunyai penjelasan jelas dan kertas putih projek (project transparency and whitepaper), tidak memiliki unsur meme coin (yang kebiasannya bertujuan untuk menjalankan aktiviti pump and dump, rugpulling atau buy-hype semata-mata), serta tidak mempunyai sebarang unsur riba atau menjalankan/ terkait aktiviti haram dari pembangun (developer team). Saya juga telah mempunyai ilmu asas dan kefahaman jelas mengenai pelaburan dalam bidang kripto untuk mengelakkan unsur gharar dan maysir. Walau bagaimanapun, saya mempunyai sedikit keraguan berkenaan keperluan menggunakan platform tukaran matawang kripto (crypto exchange) yang dibenarkan dan dipantau oleh Security Commission (SC) serta patuh syariah. Ini kerana urusan pembelian jual beli altcoin ini hanya tersedia di platform luar negara yang mana tidak menyediakan perkhidmatan serta kelulusan khusus di Malaysia. Justeru, adakah menjadi kewajipan untuk menggunakan platform yang telah diberi kelulusan di Malaysia? Adakah pelaburan ini secara automatik jatuh kepada haram sekiranya saya tidak menggunakan plaftorm yang telah disahkan patuh syariah walaupun semua elemen lain tidak mengandungi unsur-unsur haram? 

Saya dalam masa yang sama juga telah membuat carian lanjut berkenaan hukum pelaburan yang khusus dalam altcoin tetapi tidak menemui sebarang fatwa, manakala pandangan dari ilmuan luar mempunyai pandangan berbeza dalam hal ini. Saya telah mendengar dan membaca mengenai ketetapan Islam bahawa apa jua perkara yang tidak dinyatakan secara jelas adalah harus sehinggalah terdapat perkara yang haram, tetapi saya merasakan penting untuk mendapatkan kepastian dari pihak yang arif dalam hukum hakam islam, selain carian dan penelitian sendiri, serta mengelakkan unsur syubhah. Saya ucapkan terima kasih atas sebarang penjelasan.","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Merujuk kepada persoalan yang diajukan, secara umunya pelaburan merupakan satu bentuk usaha ekonomi yang diharuskan syarak selama mana ia mematuhi prinsip-prinsip utama muamalat Islam, antaranya:

Tiada unsur riba (faedah), gharar (ketidaktentuan keterlaluan), dan maysir (judi/spekulasi melampau).

Transaksi berlaku secara taradhi (sukarela) dan bebas penipuan.

Objek pelaburan dan hasilnya adalah halal dan bersih daripada aktiviti haram.

Dalilnya jelas daripada al-Quran di dalam surah al-Nisa' ayat 29:

يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ مِّنكُمْ

Maksudnya: Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu.

Prinsip umum juga ditunjukkan dalam kaedah fiqh:

الأصل في المعاملات الإباحة حتى يدل الدليل على التحريم

Maksudnya: Hukum asal bagi sesuatu muamalat adalah harus selagi tiada dalil yang menunjukkan kepada pengharamannya.

Berkaitan dengan urusniaga matawang digital berikut dipanjangkan keputusan Mesyuarat Jawatankuasa Fatwa Negeri Selangor Kali Ke-4/2021 yang bersidang pada 8 Muharram 1443H bersamaan 17 Ogos 2021 telah memutuskan bahawa:-

Harus untuk menjalankan urus niaga menggunakan mata wang digital sama ada sebagai perantara pembayaran (medium of payment), pemindahan wang (remittance) dan aset simpanan sekiranya memenuhi parameter-parameter di bawah:

a) Urus niaga melibatkan mata wang digital hendaklah dilakukan melalui platform pertukaran mata wang digital berlesen yang diluluskan dan dikawal selia oleh pihak berautoriti sahaja;

b) Pengguna hendaklah mempunyai pengetahuan yang mencukupi mengenai:

     i. Jenis, ciri-ciri utama dan risiko berkaitan mata wang digital;

    ii. Perkara-perkara teknikal yang mencukupi mengenai bagaimana untuk memperoleh mata wang digital dan di mana ia perlu disimpan untuk memastikan keselamatannya;

   iii. Peraturan-peraturan yang ditetapkan oleh platform pertukaran mata wang digital berlesen yang diluluskan dan dikawal selia oleh pihak berautoriti; dan

   iv. Undang-undang dan peraturan yang berkaitan mata wang digital.

c) Sebagaimana mata wang yang lain, mata wang digital hendaklah tidak digunakan sebagai bayaran kepada barangan, perkhidmatan dan aktiviti tidak patuh Syariah seperti pembelian dadah, pelacuran, perjudian dan pendanaan aktiviti keganasan serta penggubahan wang haram.

Sebagai kesimpulan, adalah penting untuk memastikan pelaburan yang dilakukan adalah di atas platform yang disahkan oleh kerajaan melalui Suruhanjaya Sekuriti Malaysia (SC), ia bagi memastikan pelaburan dilakukan secara sah di sisi undang-undang, terkawal dari segi keselamatan, dan diawasi pematuhan Syariahnya. Platform sah ini melindungi pelabur daripada risiko penipuan, manipulasi pasaran dan urus niaga haram, di samping menjamin akad pelaburan berjalan secara telus dan beretika menurut Islam. Jika pelaburan dibuat melalui platform luar yang tidak diluluskan, walaupun projeknya halal, ia tetap jatuh dalam kategori syubhah atau tidak sah kerana cara pelaksanaannya berisiko menyalahi prinsip muamalat dan membuka ruang kepada kerugian serta unsur haram yang tersembunyi.

 

والله أعلم بالصواب

Sekian, terima kasih.      "
https://emusykil.muftiselangor.gov.my/index.php/site/jawapan?id=7131,"  Soalan

Assalamualaikum,

Soalan saya..adakah dibolehkan untuk membeli gelang emas terpakai @ lelong untuk dijadikan mas kahwin.

Mohon pencerahan.

 

Wasalam","Jawapan  

وعليكم السلام ورحمة الله وبركاتة
الحمدلله رب العلمين والصلاة والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan saudara, membeli gelang emas terpakai atau lelong untuk dijadikan mas kahwin adalah harus. Ia tidak menjejaskan rukun dan syarat sah nikah. Firman Allah SWT dalam surah an-Nisa' ayat 4:

وَءَاتُوا۟ ٱلنِّسَآءَ صَدُقَـٰتِهِنَّ نِحْلَةًۭ ۚ ٤

Maksudnya: Dan berikanlah kepada perempuan-perempuan itu maskahwin-maskahwin mereka sebagai pemberian yang wajib. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7132,"  Soalan

Assalamualaikum,

Soalan saya..adakah dibolehkan untuk membeli gelang emas terpakai @ lelong untuk dijadikan mas kahwin.

Mohon pencerahan.

 

Wasalam","Jawapan  

وعليكم السلام ورحمة الله وبركاتة
الحمدلله رب العلمين والصلاة والسلام على أشرف الأنبياء المرسلين وعلى اله وصحبه أجمعين أما بعد

Merujuk kepada persoalan saudara, membeli gelang emas terpakai atau lelong untuk dijadikan mas kahwin adalah harus. Ia tidak menjejaskan rukun dan syarat sah nikah. Firman Allah SWT dalam surah an-Nisa' ayat 4:

وَءَاتُوا۟ ٱلنِّسَآءَ صَدُقَـٰتِهِنَّ نِحْلَةًۭ ۚ ٤

Maksudnya: Dan berikanlah kepada perempuan-perempuan itu maskahwin-maskahwin mereka sebagai pemberian yang wajib. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7136,"  Soalan

Assalamualikum,

Saya ada kenalan yang bekerja di sebuah syarikat hartanah. Baru-baru ini, syarikat tersebut menjalinkan kerjasama dengan sebuah syarikat lain, tetapi pekerja tidak mengetahui secara terperinci skop kerjasama itu. Namun, pekerja tahu bahawa syarikat tersebut berkolaborasi dengan syarikat yang terlibat dalam perniagaan arak. Apakah hukum bagi pekerja yang bekerja di syarikat hartanah yang berkolaborasi dengan syarikat arak, menurut pandangan Islam ?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Firman Allah SWT dalam surah al-Maidah ayat 90:

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

Berlandaskan kepada persoalan yang diajukan, hukumnya bergantung kepada sejauh mana syarikat hartanah itu terlibat dengan syarikat yang terlibat arak tersebut. :

Kerjasama itu tidak melibatkan sokongan langsung kepada aktiviti jual beli, pengedaran, atau promosi arak.
Pekerja tidak terlibat langsung dalam urusan berkaitan arak.
Pendapatan pekerja datang daripada sumber yang tidak berkaitan dengan arak.

Secara umumnya, jika syarikat hartanah yang disebutkan terlibat secara langsung dalam membina, menyewa, atau menjual hartanah untuk tujuan yang berkaitan dengan arak seperti kilang, bar, atau premis jualan arak, maka kerjasama tersebut dianggap haram.

Ini kerana pendapatan yang diterima daripada aktiviti tersebut mempunyai unsur yang haram. Oleh itu, amat penting untuk menjauhi sebarang bentuk penglibatan dalam projek sebegini demi memastikan sumber pendapatan para pekerja muslim dalam syarikat adalah halal dan berkat.

Secara asasnya, syarikat yang menjalinkan kerjasama dengan sebuah syarikat yang dikenali dengan perniagaan berkaitan arak adalah tidak harus kerana ia termasuk dalam bentuk bantuan terhadap perkara haram. Namun, jika seseorang hanyalah pekerja bawahan tanpa kemampuan membuat keputusan dalam pemilihan kontrak, tanggungjawab dosa lebih berat ditanggung oleh pihak pengurusan syarikat. Pekerja muslim dalam keadaan ini perlu menjaga hati agar tidak redha, meminimumkan penglibatan, dan berusaha mencari alternatif lain yang lebih bersih daripada unsur syubhah demi keberkatan rezeki.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7144,"  Soalan

Assalamualaikum ustaz 

sy ada kemusykilan yg x selesai di fikiran

Situasi 1

Dulu sy ada rumah, sy dah byr selama 13thn, dan ikutkan byran ansuran sy dah bt adalah sbyk 120k+, byran pinjaman bank adalah 105k, akibat kecuaian dr pegawai bank cawangan yg melambatkan surat pengeluaran kwsp, HQ telah menaikkan byran ansuran hmpir 100%, byran lwt selama 5 bulan, pelbagai rayuan dan cara sy lakukan utk mengelakkan kenaikan byran tersebut namun hampa dan sy mengalah utk rumah sy dilelong wpon ketika itu sy ada duit utk membuat byran, statement akhir adalah 88k dan sy berbincang dgn pihak bank utk buat byran penuh, namun pihak bank yg bersifat yahudi trus membuat penilaian semula dr 88k kpd 180k, sy menolak sbb sy tau itu dah ada unsur riba, slps beberapa thn bank lelong rumah sy dgn byran 240k dan masih kenakan byran sebyk 15k, debt colletor menelefon sy dan minta pengurangan dan sy perlu byr sbyk 5k shj, namun sy tidak buat byran juga. Adakah sy tetap kena menanggung hukum berhutang juga ya ustaz? Sbb sy telah mencuba sedaya upaya utk elak riba tersebut dan sy juga kehilangan rumah sy tanpa boleh membantah


Situasi ke-2 

adik sy adalah penjamin rumah sy tu, debt collector menghubungi dan minta byr baki 15k kerana nama adik sy juga sangkut, sdgkan mereka sudah bt pengurangan 5k shj utk sy, adik sy ni dah ada smuanya kereta dan rumah namun dia bertegas utk clearkan nama dia dan mengambil 15k sdgkan byran cuma 5k, duit sy diambil secara paksa dr harta pusaka bhgn sy utk menjelaskan byran tersebut tnpa kebenaran sy, apakah hukum nya ya ustaz dan bolehkah sy menuntut semula hak sy kerana sy mmg memerlukan disbbkan faktor ekonomi sy yg tidak mengizinkan bt masa skrg, sekian pertanyaan dr sy semoga spt penjelasan dr ustaz tkasih 

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Situasi 1:

Allah SWT berfirman dalam Surah al-Baqarah ayat 282

يَا أَيُّهَا الَّذِينَ آمَنُوا إِذَا تَدَايَنتُم بِدَيْنٍ إِلَىٰ أَجَلٍ مُّسَمًّى فَاكْتُبُوهُ ۚ وَلْيَكْتُب بَّيْنَكُمْ كَاتِبٌ بِالْعَدْلِ 

Maksudnya: Wahai orang-orang yang beriman! Apabila kamu menjalankan sesuatu urusan dengan hutang piutang yang diberi tempoh hingga ke suatu masa yang tertentu maka hendaklah kamu menulis (hutang dan masa bayarannya) itu dan hendaklah seorang penulis di antara kamu menulisnya dengan adil (benar).

Dan, sebagaimana Riwayat Abu Hurairah RA, Nabi Muhammad SAW bersabda: 

‏ إِنَّ خِيَارَكُمْ أَحْسَنُكُمْ قَضَاءً ‏

Maksudnya: Sesungguhnya yang paling baik di antara kalian adalah yang paling baik dalam membayar hutang. (Riwayat al-Bukhari)

Islam amat menitikberatkan soal pengurusan hutang, khususnya bagi mereka yang berhutang agar melunaskannya dengan sebaik mungkin. Bagi persoalan yang dikemukakan, sebaiknya pihak puan berbincang dengan pihak bank untuk menyelesaikan hutang yang masih tertanggung kerana selagi ia belum dilangsaikan, ia kekal sebagai beban kewajipan yang perlu dibayar. Antara permasalahan utama yang sering timbul ialah kurangnya perhatian peminjam dalam memahami jenis pinjaman sama ada Islamik atau konvensional, termasuk terma dan syarat yang dipersetujui, sehingga akhirnya berlaku pelanggaran dan tindakan pihak bank berada di luar kemampuan peminjam untuk melunaskannya.

Situasi 2:

Berdosa dan salah apa yang dilakukan oleh adik tuan yang mengambil hak secara berlebihan apatah lagi dari bahagian harta pusaka yang perlu diurus dengan baik melalui hukum syarak.  Allah SWT berfirman dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil

Sekiranya memang ada pengurangan bayaran kepada RM5,000.00 dan adik tuan mengambil RM15,000.00, maka adik tuan telah berhutang dengan tuan sebanyak RM10,000.00 dan ia perlu dilunaskan kerana telah menjadi beban hutang kepada adik.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7145,"  Soalan

Assalamualaikum. 

Saya ada beberapa persoalan yang sangat mengharapkan jawapan dari pihak tuan. 

1. Arwah bapa ada meninggalkan sejumlah wang tunai (RM30K) di dalam bank BSN.

2. Sebelum meninggal arwah bapa ada berpesan kepada saya dan kakak no 2 supaya wang tunai tersebut dibahagikan kepada semua 7 adik beradik. Dalam perjumpaan waris, semua waris bersetuju dan sepakat untuk pembahagian sama rata 3 lelaki 4 perempuan.

3. Kesemua wang tunai tersebut (duit pencen, duit sewa rumah, duit kedai) di amanah oleh arwah bapa kepada kakak sulung untuk disimpan di akaun BSN (akaun atas nama kakak sulung tersebut).

4. Selepas seminggu kematian arwah bapa, kakak sulung mengemukakan permohonan bicara pusaka.

5. Didalam permohonan bicara pusaka, kakak sulung tidak memasukkan nilai atau jumlah wang tunai (akaun BSN) didalam bahagian/perenggan Harta Alih Si mati pada borang bicara pusaka tersebut dengan kata lain si kakak sulung tidak mengisytiharkan jumlah wang tunai di dalam borang bicara pusaka tersebut.

6. Sehingga ke hari ini, (5 bulan setelah kematian bapa) kami semua masih menunggu tarikh panggilan untuk bicara pusaka kecil.

Soalan saya:-

- apakah hukumnya kakak sulung tidak menyegerakan atau bedak wang tunai arwah bapa dengan kadar segera? Sedangkan wang tunai tersebut tidak diisytiharkan dalam borang bicara pusaka? Malah ada adik beradik yang perlukan duit kecemasan tetapi tiada siapa pun yang berani untuk meminta bahagian/hak nya ke atas wang tunai tersebut pada si kakak sulung.

- Kakak sulung juga telah menggantikan kipas siling di rumah arwah bapa menggunakan duit tersebut tanpa persetujuan sebahagian dari waris.

- menggunakan duit tersebut (sekali lagi tanpa persetujuan dari sebahagian waris) untuk membaiki kereta arwah bapa untuk dijual (kereta bapa juga tidak diisytiharkan dalam perenggan Harta Alih Si mati).

- menggunakan duit tersebut untuk membayar anak benih pokok sawit tanah kebun arwah bapa juga tanpa persetujuan dari waris-waris?

Saya mohon hukum dan penjelasan atas situasi ini. 

Terima kasih 

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan dan situasi yang dikemukakan, kakak sulung puan tidak mengisytiharkan wang tunai (simpanan BSN) arwah bapa pada borang bicara pusaka kerana kesemua wang tunai tersebut kerana disimpan di dalam akaun BSN milik kakak sulung puan. Menurut prosedur Akta Harta Pusaka Kecil (Pembahagian) 1955, harta yang hendak dimohon untuk proses pembahagian harta pusaka di Jabatan Ketua Pengarah Tanah dan Galian (Pembahagian Pusaka Kecil) tersebut perlulah didaftarkan atas nama si mati. Kakak sulung merupakan pemegang amanah dan pentadbir bagi harta pusaka arwah bapa puan melainkan ianya telah dihibahkan (hadiahkan) kepada kakak sulong ketika arwah masih hidup , jika berlaku hibah maka kakak perlu membuktikan hibah tersebut berlaku.

Adapun, menggantikan kipas siling di rumah milik arwah bapa, membaiki kereta milik arwah bapa serta membayar anak benih pokok sawit tanah kebun milik arwah bapa bertujuan melicinkan pengurusan pengagihan harta pusaka kepada waris-waris adalah diwajibkan serta perlulah mendapatkan kesepakatan dan memaklumkan waris-waris lain terlebih dahulu. 

Hukum menyegerakan pengurusan dan pembahagian harta pusaka adalah wajib. Dalam pengurusan pembahagian harta pusaka, segala pembayaran dan kos pengurusan adalah menggunakan harta pusaka arwah bapa. Oleh yang demikian, dinasihatkan agar pihak ahli waris merancang kewangan yang ditinggalkan dan bersepakat bagi pembayaran kos-kos yang terlibat.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7147,"  Soalan

Assalamualaikum...............pertanyaan kakak kandung saya telah meninggal dunia dan telah meletakkan nama anak angkat yang diambil dari saudara tetapi tidak mempunyai sijil anak angkat dikhairat kematian STR (LHDN) dan saya telah pun menukar nama kepada nama saya kerana anak angkat tertesebut tidak boleh mengambil wang khairat tersebut. dan simati kakak kandung saya tidak memaklumkan samada wang tersebut samada sebagai hibah atau wasiat kepada anak angkat...saya telah bertanya kepada  pengurusan bsn berhubung wang tersebut dan dinyatakan sebagai umum..adakah wang ini menjadi milik anak angkat atau adakah wang ini kena faraid? dan adakah boleh bolehkah digunakan untuk majlis kenduri tahlil dan wakaf atau sedekah?","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, sebagaimana merujuk kepada terma dan polisi Skim Khairat Kematian (SKK) (LHDNM), skim tersebut merupakan skim bantuan kewangan tunai di bawah inisiatif Sumbangan Tunai Rahmah (STR) yang disediakan oleh Lembaga Hasil Dalam Negeri Malaysia (LHDNM) dengan kerjasama Bank Simpanan Nasional (BSN). Oleh yang demikian, Skim Khairat Kematian (SKK) bukanlah kategori harta yang perlu difaraidkan dan terpulang kepada penerima SKK tersebut sama ada digunakan untuk majlis kenduri tahlil, wakaf atau sedekah.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7152,"  Soalan

Assalamualaikum Warahmatullah Wabarakatuh

Saya ada terdaftar satu kad kredit konvensional yang ada menawarkan kemudahan-kemudahan tertentu secara percuma. Bolehkah saya menggunakan kemudahan-kemudahan percuma yang ada dalam kad kredit konvensional tersebut seperti kemasukan ke ruang istirehat khas (business lounge) di lapangan terbang. Terima kasih","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hukum menggunakan kad kredit konvensional adalah haram walaupun tuan hanya ingin menikmati kemudahan-kemudahan percuma yang diberikan. Hal ini kerana dengan mengambil kad kredit konvensional, pelanggan telah bersetuju untuk melakukan kontrak yang mengandungi syarat riba yang diharamkan oleh Islam. Sebagaimana Allah SWT berfirman dalam surah al-Baqarah ayat 275:

وَأَحَلَّ اللَّـهُ الْبَيْعَ وَحَرَّمَ الرِّبَا

Maksudnya: Allah telah menghalalkan berjual-beli (berniaga) dan mengharamkan riba.

Justeru tidak wajar untuk tuan menggunakan kad kredit konvensional semata-mata untuk kemudahan tersebut sedangkan di Malaysia banyak perbankan Islam yang menyediakan produk kad kredit patuh syarak.

Anas bin Malik r.a meriwayatkan, Rasulullah SAW turut bersadba:

طَلبُ الحَلالِ وَاجِبٌ على كلِ مُسلِم

Maksudnya: Mencari yang halal adalah suatu kewajipan ke atas setiap Muslim.  (Riwayat at-Tabrani)

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7166,"  Soalan

Assalamualaikum

Arwah ayah mertua (sulaiman) saya mempunyai 1 gold bar. Sebelum meninggal beliau telah menyuruh anak lelakinya  Ahmad ambik gold bar itu buatkan gelang untuk cucunya yang berumur 15 tahun Dan 12 tahun. Setelah ayah mertua saya meninggal barulah anak lelakinya Ahmad ambik gold bar tersebut akan tetapi anak lelakinya telah serahkan gold bar itu pd anak sedara yang menjaya ayahnya (sulaiman). Ahmad hanya meminta izin dgn anak2nya yg berumur 15tahun..

Soalan saya adakah kami ibubapa perlu minta izin daripada  anak kami berumur 12 tahun utk bagi sepupunya gold bar atau kena ganti balek dengan nilaian duit?

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام أشرف الأنبياء والمرسلين وعلى اله وأصحابه أجمعين أما بعد

Semoga sihat sentiasa. Merujuk kepada soalan yang dibangkitkan.

Secara asasnya, gold bar tersebut adalah harta milik arwah ayah mertua puan secara sah dan termasuk dalam kategori harta pusaka. Namun begitu, memandangkan arwah semasa hidup telah mensyaratkan pemberian gold bar tersebut kepada anak lelakinya Ahmad untuk dibuat gelang bagi cucu-cucunya, maka ia dianggap sebagai hibah yang sah meskipun Ahmad hanya mengambilnya selepas arwah meninggal dunia. Oleh itu, gold bar tersebut menjadi milik cucu yang telah ditentukan, iaitu anak-anak Ahmad.

Sekiranya Ahmad berhasrat untuk menyerahkan gold bar tersebut kepada anak saudaranya sebagai balasan jasa kerana menjaga arwah semasa hidup, maka beliau wajib terlebih dahulu mendapatkan keizinan daripada kedua-dua anaknya. Jika gold bar itu telahpun diberikan kepada anak saudaranya tanpa keizinan, maka Ahmad sebagai seorang ayah bertanggungjawab menggantikan semula hak anak-anaknya sama ada dengan emas yang setara atau dengan nilai wang tunai yang bersamaan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7181,"  Soalan

Assalamualaikum, sy ada soalan tentang harta perningalan simati dan apa hukumnya. Terima kasih. 

Simati berkahwin dengan duda anak 3, dan simati mempunyai adik perempuan dan kakak. Sebelum meninggal, simati berpesan kepada suami nya yang duit di akaun tabung haji simati akan diberikan kepada adik perempuanya. Simati telah menjelaskan hasratnya kepada suaminya dan adik perempuanya (untuk akaun tabung haji simati, perrnama 1 adalah suaminya dan pernama 2 adalah adik perempuanya). Sebelum sempat proses pernukaran harta tabung haji si mati kepada adik perempuanya, simati telah meningal dunia. 

Sertelah selesai pengurusan simati, suami kepada simati memberitahu bahawa dia bersetuju meneruskan hasrat simati untuk memberikan semua duit dalam akaun tabung haji simati kepada adik perempuan nya dan permindahan telah selesai kepada adik perempuan simati. 
 

Soalan saya, adakah harta yang diberikan simati kepada adik perempuanya perlu difaraidkan? Jika perlu siapa yang berhak? Atau adakah ia dikira sebagai wasiat?

Dalam konteks ini simati berumur 77tahun tidak mempunyai anak bersama dengan suaminya. Simati juga tidak mempunyai ibu bapa, atok atau bapa saudara yang masih hidup. Simati hanya mempunyai adik perempuan dan kakaknya sebagai waris yang hampir. 
 

Terima kasih. ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Berdasarkan kepada situasi yang dinyatakan, si mati berhasrat untuk memberikan wang simpanan Tabung Haji miliknya kepada adik perempuan beliau semasa hayatnya. Walau bagaimanapun, sebelum sempat wang simpanan Tabung Haji itu dipindah hak milik kepada adik perempuan si mati, si mati telah meninggal dunia. Oleh itu, pemberian tersebut dianggap sebagai hibah, dan wang simpanan tersebut menjadi milik adik perempuan si mati dan ia tidak perlu untuk difaraidkan. 

والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=7189,"  Soalan

Assalamualaikum wbt,

Sya ingin mendapatkan pandangan dan penjelasan daripada pihak tuan mengenai hukum seorang Muslim bekerja di sebuah syarikat antarabangsa yang terlibat dalam industri cryptocurrency.

Syarikat ini merupakan sebuah leading crypto market-making and trading firm yang beroperasi sejak tahun 2017. Aktiviti utama mereka termasuk menyokong projek token, bursa (exchanges), dan institusi dengan penyelesaian market-making, kepakaran DeFi, struktur perbendaharaan, serta pelaburan modal teroka. Syarikat ini juga mencatatkan lebih daripada $50 bilion jumlah dagangan tahunan melibatkan lebih 1,000 aset digital di 65+ bursa global.

Individu Muslim yang dimaksudkan berkhidmat dalam jabatan Human Resources (HR), dan tidak terlibat secara langsung dalam aktiviti perdagangan atau pelaburan crypto syarikat.

Soalan saya:

Apakah hukum bagi seorang Muslim bekerja di jabatan HR di syarikat crypto sebegini?

Adakah pekerjaan dalam bahagian sokongan (seperti HR, pentadbiran, IT, atau pemasaran) dikira terlibat secara langsung dengan aktiviti syarikat dari sudut hukum syarak?

Apakah garis panduan yang wajar dipertimbangkan sebelum menerima atau mengekalkan pekerjaan dalam bidang ini?

Saya amat menghargai bimbingan serta fatwa daripada pihak Jabatan Mufti bagi membantu membuat keputusan yang selari dengan tuntutan syariat Islam.

Sekian, terima kasih atas perhatian dan nasihat yang diberikan.

Wassalam.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

 

Mesyuarat Jawatankuasa Fatwa Negeri Selangor Kali Ke-4/2021 yang bersidang pada 8 Muharram 1443H bersamaan 17 Ogos 2021 telah memutuskan bahawa:-

Harus untuk menjalankan urus niaga menggunakan mata wang digital sama ada sebagai perantara pembayaran (medium of payment), pemindahan wang (remittance) dan aset simpanan sekiranya memenuhi parameter-parameter di bawah:

a) Urus niaga melibatkan mata wang digital hendaklah dilakukan melalui platform pertukaran mata wang digital berlesen yang diluluskan dan dikawal selia oleh pihak berautoriti sahaja;

b) Pengguna hendaklah mempunyai pengetahuan yang mencukupi mengenai:

     i. Jenis, ciri-ciri utama dan risiko berkaitan mata wang digital;

    ii. Perkara-perkara teknikal yang mencukupi mengenai bagaimana untuk memperoleh mata wang digital dan di mana ia perlu disimpan untuk memastikan keselamatannya;

   iii. Peraturan-peraturan yang ditetapkan oleh platform pertukaran mata wang digital berlesen yang diluluskan dan dikawal selia oleh pihak berautoriti; dan

   iv. Undang-undang dan peraturan yang berkaitan mata wang digital.

c) Sebagaimana mata wang yang lain, mata wang digital hendaklah tidak digunakan sebagai bayaran kepada barangan, perkhidmatan dan aktiviti tidak patuh Syariah seperti pembelian dadah, pelacuran, perjudian dan pendanaan aktiviti keganasan serta penggubahan wang haram.

 

SOALAN 1 DAN 2: 

Sekiranya syarikat tersebut mematuhi syarat-syarat sebagaimana yang dinyatakan dalam Fatwa di atas, maka bekerja di syarikat tersebut adalah diharuskan. Adapun syarikat tidak mematuhinya, maka ia tidak diharuskan kerana bertolong-tolong dengan perkara maksiat. sebagaimana yang difirmankan oleh Allah SWT dalam Surah al-Maidah ayat 2:

وَتَعَاوَنُواْ عَلَى الْبِرِّ وَالتَّقْوَى وَلاَ تَعَاوَنُواْ عَلَى الإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

 

SOALAN 3: 

Tiada garis panduan khusus berkaitan ini, cukup hanya memahami apa yang halal dan haram dalam Islam atau merujuk di pihak berautoriti yang pakar dalam hal yang lebih teknikal dan hukum syarak. 

والله أعلم بالصواب

Sekian, terima kasih

 "
https://emusykil.muftiselangor.gov.my/index.php/site/jawapan?id=7192,"  Soalan

Assalamualaikum ..tuan ,sebidang tanah mempunyai 2 rumah ..satu didiami ibu saya ..dan lg satu didiami oleh bekas arwah bini pcik saya ..rumah didiami ibu saya tu masa hayat arwah atuk .die telah pergi ke pejabat tanah dan menyuruh ibu saya membayar sebahagian nama enam beradik .,arwah atuk dan nenek mengikut faraid.Rumah yang pcik saya duduk tu hanya ehsan bagi die menetap memandgkan dahulu die susah ...dan arwah atuk berpesan byr Sama2 cukai . Setelah pcik meniggal mak saya berithu lg kepada isteri ny untuk berkongsi membayar cukai malah diendahkn mak saya dan menyatakan mereka tidak mampu,Walhal anak2 semua bekerja ,dan mendapat duit insuran arwah.Makna kata dalam tanah tu mempunyai nama arwah suami die dan ad 5 nama lagi disitu.Wajarkah ibu saya meminta bayar sesama cukai tanah ?","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, tindakan ibu puan meminta bayar sesama cukai tanah bekas arwah isteri pakcik puan adalah wajar dan tidak salah. Menurut Seksyen 95 Kanun Tanah Negara 1965 bahawa setiap pemilik berdaftar atau wakil bagi pihaknya wajib menjelaskan Cukai Tanah yang dikenakan ke atas harta tanah yang dimilikinya.

“Cukai sewa yang kena dibayar mengenai mana-mana tanah berimilik hendaklah dibayar oleh atau bagi pihak tuan punya.”

Oleh yang demikian, adalah menjadi tanggungjawab kepada pemilik berdaftar agar memastikan bahawa cukai yang dikenakan ke atas tanah mereka dijelaskan pada masa yang ditetapkan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7193,"  Soalan

Ibu saya telah meninggal dan telah meninggalkan sebidang tanah dan masih mencari penyelesaian untuk tukar nama ibu kepada nama adik beradik.sementara itu saya telah menyewa tanah itu utk tanam kelapa sawit sebyk rm1000 setahun, duit sewa itu saya bahagi samarata kpd adik beradik saya , masalahnya semua urusan kebun saya keluar modal seperti membaja meracun upah kerja dan baiki jln rosak.soalan saya adakah saya juga layak mendapat bahagian faraid keatas jumlah sewaan tersebut.dan jika tanah itu saya beli adakah saya juga layak mendapat bahagian faraid dari hasil jual tanah berkenaan.sekian , terimakasih.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, tuan layak menerima hasil sewaan tanaman tersebut sama seperti adik-beradik tuan yang lain memandangkan tuan juga merupakan salah seorang waris kepada arwah ibu tuan. Sekiranya tuan berhasrat untuk membeli tanah tersebut, maka perlulah dibuat penilaian terlebih dahulu dan nilai tanah tersebut perlulah dibincangkan bersama waris-waris yang lain. Seterusnya, barulah duit tersebut diagihkan kepada waris-waris yang berhak termasuk tuan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7194,"  Soalan

Assalamualaikum,

Bolehkah bekerja di restoran yang menyediakan makanan tidak halal? Jika bidang kerja cuma melibatkan memanggang ikan. Adakah haram gaji yang diterima?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, menerima gaji dari pekerjaan atau restoran yang menyediakan makanan tidak halal boleh membawa kepada hasil pendapatan yang bercampur antara yang halal dan haram. Ia boleh dikategorikan kepada dua iaitu halal jika pekerja tersebut tidak terlibat dalam penyediaan makanan tidak halal dan gaji hasil penjualan makanan tidak halal diasingkan. Namun, jika gaji bercampur daripada hasil pendapatan makanan tidak halal secara menyeluruh bagi restoran untuk bayaran gaji pekerja, pendapatan tersebut menjadi pendapatan yang syubhah dan ia wajar dielak dan dijauhi sebagaimana hadis yang diriwayatkan daripada An-Nu'man Bin Basyir bahawa Rasulullah SAW bersabda:

إِنَّ الحَلالَ بَيِّنٌ، وَإِنَّ الحَرامَ بَيِّنٌ، وَبَيْنَهُما أُمُورٌ مُشْتَبِهَاتٌ، لا يَعْلَمُهُنَّ كَثِيرٌ مِنَ النَّاسِ، فَمَنِ اتَّقَى الشُّبُهَاتِ، فَقَدِ اسْتَبْرَأَ لِدِينِهِ وَعِرْضِهِ، وَمَن وقَعَ في الشُّبُهَاتِ، وقَعَ في الحَرَامِ، كَالرَّاعِي يَرْعَى حَوْلَ الحِمَى، يُوشِكُ أَنْ يَرْتَعَ فِيهِ، أَلَا وَإِنَّ لِكُلِّ مَلِكٍ حِمًى، أَلَا وإِنَّ حِمَى اللَّهِ مَحَارِمُهُ، أَلَا وَإِنَّ في الجَسَدِ مُضْغَةً، إِذَا صَلَحَتْ، صَلَحَ الجَسَدُ كُلُّهُ، وَإِذَا فَسَدَتْ، فَسَدَ الجَسَدُ كُلُّهُ، أَلَا وَهِيَ القَلْبُ

Maksudnya: Sesungguhnya yang halal itu jelas dan yang haram itu juga jelas. Di antara keduanya terdapat perkara-perkara yang syubhah (samar-samar) yang tidak diketahui oleh ramai orang. Maka sesiapa yang menjaga dirinya daripada perkara syubhah, sesungguhnya dia telah menyelamatkan agama dan maruahnya. Dan sesiapa yang terjerumus dalam perkara syubhah, dia akan jatuh ke dalam perkara haram, ibarat seorang penggembala yang menggembala di sekitar kawasan larangan, hampir-hampir dia akan memasuki kawasan itu. Ketahuilah bahawa setiap raja memiliki kawasan larangan (yang tidak boleh dicerobohi), dan kawasan larangan Allah adalah perkara-perkara yang diharamkan-Nya. Ketahuilah bahawa dalam tubuh manusia ada seketul daging; jika ia baik, baiklah seluruh tubuhnya, dan jika ia rosak, rosaklah seluruh tubuhnya. Ketahuilah, ia adalah hati. (Riwayat Muslim)

Berdasarkan hadis di atas Rasulullah SAW bersabda dengan lafaz:

فَمَنِ اتَّقَى الشُّبُهَاتِ اسْتَبْرَأَ لِدِينِهِ، وَعِرْضِهِ

Maksudnya: Barangsiapa yang memelihara dirinya daripada sebarang syubah maka sebenarnya dia telah menyelamatkan agama dan maruahnya.

Kesimpulannya pendapatan halal adalah asas keberkatan hidup seorang Muslim. Jika gaji yang diterima jelas datang daripada sumber halal, ia selamat. Namun jika bercampur dengan sumber haram tanpa pemisahan, maka ia menjadi syubhah yang sebaiknya ditinggalkan. Prinsip utama ialah mencari rezeki yang bersih dan meyakinkan, kerana ia akan memberi kesan langsung kepada keberkatan hidup, keluarga, serta doa seseorang.

Dalam masa yang sama, bagi mereka yang berada dalam keadaan ini, amat digalakkan untuk berusaha mencari alternatif pekerjaan yang lebih jelas halalnya secepat mungkin. Usaha meninggalkan perkara syubhah kerana Allah akan diganti dengan rezeki yang lebih baik dan penuh keberkatan, sebagaimana janji Allah dalam surah at-Talaq ayat 2-3:

وَمَن يَتَّقِ ٱللَّهَ يَجْعَل لَّهُۥ مَخْرَجًۭا ۝ وَيَرْزُقْهُ مِنْ حَيْثُ لَا يَحْتَسِبُ

Maksudnya: dan sesiapa yang bertaqwa kepada Allah (dengan mengerjakan suruhanNya dan meninggalkan laranganNya), nescaya Allah akan mengadakan baginya jalan keluar (dari segala perkara yang menyusahkannya), ۝  Serta memberinya rezeki dari jalan yang tidak terlintas di hatinya.

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7195,"  Soalan

Assalamualaikum, saya nak bertanya tentang hukum jual beli.

contoh 1: Jika kerajaan memberikan bantuan baucer RM100 dengan tujuan atau syaratnya untuk pembelian buku sahaja dan terdapat segilintir pelajar yang menjual semula baucer tersebut dengan harga separuh daripada harga tersebut dengan bertujuan untuk mendapatkan wang tunai/untuk makan.

Contoh 2: Jika sesorang itu menggunakan membeli buku dengan menggunakan baucer tersebut dan dia menjual semula buku itu. Adakah dibolehkan?

Apakah hukum bagi jual beli bagi contoh 1 dan 2 tersebut? Adakah halal? Atau ada pandangan lain?. Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Berdasarkan persoalan yang diajukan:

Contoh 1: Jika kerajaan memberikan bantuan baucer RM100 dengan tujuan atau syaratnya untuk pembelian buku sahaja maka penggunaanya adalah terhad untuk perkara yang telah disyaratkan sahaja, ini berdasarkan kepada hadis yang diriwayatkan daripada Abu Hurairah RA, bahawa Rasulullah SAW bersabda:

الْمُسْلِمُونَ عَلَى شُرُوطِهِمْ

Maksudnya: Umat Islam wajib mematuhi persyaratan yang telah mereka sepakati. (Riwayat Abu Daud)

Sebagaimana yang ditetapkan oleh kerajaan, bantuan itu adalah khusus untuk pembelian buku atau seumpamanya bagi tujuan pembelajaran. Penyalahgunaan untuk tujuan selain itu adalah amat tidak sewajarnya berlaku dan sebaiknya dielakkan. Sekiranya baucer itu tidak diperlukan untuk keperluan sendiri, ia boleh dsebarkan kepada saudara atau rakan terdekat bagi pembelian buku sebagaimana yang ditetapkan.

Contoh 2: Dalam situasi sesorang itu menggunakan baucer untuk membeli buku dan dia menjual semula buku itu boleh dibahagikan kepada dua situasi:

Situasi 1: Jika tersilap beli contohnya seorang pelajar tersalah pilih buku, sudah ada buku tersebut atau silibus bertukar.

Dalam keadaan ini, menjual semula buku adalah harus, kerana dia telah guna baucer mengikut syarat asal (beli buku), dan buku itu sah miliknya. Menjual semula bukan bertujuan menipu atau menyalahgunakan, tetapi sebagai cara mengelakkan pembaziran.

Situasi 2: Jika memang sengaja beli buku untuk dijual semula demi dapatkan tunai contohnya seseorang yang memang dari awal dia tidak berniat guna untuk pembelajaran melainkan hanya mencari jalan untuk mendapatkan duit tunai.

Dari sudut hukum, walaupun jual beli itu sah kerana buku sudah jadi miliknya, tetapi niat dan tujuannya adalah menyalahi maksud asal bantuan kerajaan. Maka hukumnya adalah haram, kerana termasuk dalam unsur hiyal (helah) untuk lari daripada syarat pemberian. Helah sebegini tidak wajar dilakukan kerana ia menyalahi amanah dan menghilangkan maksud sebenar bantuan. Firman Allah SWT dalam suraj al-Isra' ayat 34: 

وَأَوْفُوا بِالْعَهْدِ إِنَّ الْعَهْدَ كَانَ مَسْؤُولًا

Maksudnya: dan sempurnakanlah perjanjian (dengan Allah dan dengan manusia), sesungguhnya perjanjian itu akan ditanya.

Kesimpulannya, apa sahaja bentuk bantuan yang diberikan oleh kerajaan perlu digunakan dengan penuh amanah dan menepati tujuan asal ia disalurkan. Menggunakannya secara jujur akan mendatangkan keberkatan dan manfaat, manakala mencari helah untuk menyalahgunakannya walaupun secara zahir nampak sah, tetap menyalahi semangat bantuan tersebut dan tidak selari dengan nilai integriti seorang Muslim.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7196,"  Soalan

Boleh saya tanya. Saya jual kad permainan rm 5 satu pek. Setiap satu pek ada 5kad rawak didalamnya. Setiap kad ada no siri. Setiap pek saya untung rm 2 . Sekali saya bawa masuk dalam 500 pek. Modal keseluruhan untuk beli adalah 1500. Kalau saya habis jual maka saya boleh dapat 1000 untung bersih di situ. Disebab kan saya nak lariskan jualan. Saya modalkan rm 250 untuk hadiah bagi pembeli yang bertuah berdasarkan nombor siri tertinggi. Jadi setiap orang yang beli akan dapat 5 kad rawak itu. Dan jika nombor siri yang diterimanya tertinggi die boleh dapat hadiah. Adakah jualan sebegini dibolehkan? ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, hukum mempromosikan sesuatu produk dalam Islam adalah harus, selagi mana kaedah yang digunakan berlandaskan prinsip kejujuran, ketelusan, amanah dan keikhlasan. Penjual wajib memastikan produk yang dipasarkan adalah halal lagi baik (halalan ṭayyiban), serta tidak melibatkan unsur penipuan, pemalsuan atau memperdagangkan barangan yang haram.

Kaedah promosi juga mestilah beradab dan tidak melampaui batas syarak, seperti menggunakan gambar atau cara yang menjurus kepada unsur tidak senonoh. Niat yang baik tidak boleh menghalalkan cara yang salah.

Dalam senario yang dibincangkan, promosi hadiah yang ditawarkan adalah daripada modal penjual sendiri. Ia tidak termasuk dalam kategori perjudian kerana pihak pembeli tidak dikenakan bayaran tambahan untuk berpeluang memenangi hadiah tersebut. Pembeli hanya membeli barang pada harga asal seperti biasa, serta tetap memperoleh nilai dan kualiti barang yang dijanjikan tanpa ada pengurangan.

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7197,"  Soalan

Assalamualaikum,

Saya nak tanya mengenai penggunaan kad kredit konvensional, apakah hukumnya jika saya guna dan bayar on time dan tiada sebarang interest dikenakan keatas saya.

Jika boleh, bagaimana dengan rewards points atau cashback yang ditawarkan? Boleh saya gunakan atau tidak?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hukum menggunakan kad kredit konvensional adalah haram, walaupun seseorang membayarnya tepat pada masanya dan tidak dikenakan sebarang kadar faedah. Ini kerana apabila seseorang mengambil kad kredit konvensional, dia sebenarnya telah bersetuju dengan satu kontrak yang mengandungi syarat riba, sedangkan riba jelas diharamkan dalam Islam.

Selain itu, dengan mengambil dan menggunakan kad kredit konvensional, seseorang secara tidak langsung menyokong serta mengiktiraf sistem kewangan konvensional yang berteraskan riba. Ia bukan sahaja menjerumuskan individu ke dalam akad yang batil, malah turut menguatkan lagi kedudukan institusi kewangan berasaskan riba dalam masyarakat.

Allah SWT berfirman dalam surah al-Baqarah ayat 275:

وَأَحَلَّ اللَّـهُ الْبَيْعَ وَحَرَّمَ الرِّبَا

Maksudnya: Allah telah menghalalkan berjual-beli (berniaga) dan mengharamkan riba.

Secara alternatifnya, tuan boleh melanggan kad kredit daripada perbankan Islam yang banyak menyediakan produk kad kredit patuh syarak.

Berdasarkan hadis yang dirwayatkan daripada Anas bin Malik RA bahawa Rasulullah SAW bersabda:

طَلبُ الحَلالِ وَاجِبٌ على كلِ مُسلِم

Maksudnya: Mencari yang halal adalah suatu kewajipan ke atas setiap Muslim. (Riwayat at-Tabrani)

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7198,"  Soalan

Assalamualaikum 

Sy ingin bertanya berdosakah fotokopi kerja sekolah anak di pejabat atau kilang suami","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Berdasarkan soalan yang diajukan, ingin dijelaskan bahawa Islam adalah agama yang sangat menjaga kesucian pendapatan yang diperolehi kerana ia akan menjadi darah daging serta akan dipertanggungjawabkan di akhirat kelak. Menggunakan barang atau sesuatu yang bukan milik kita adalah sesuatu yang diharamkan melainkan ia mendapat keizinan daripada pemilik harta tersebut. Sebagaimana Allah SWT berfirman dalam surah al-Baqarah ayat 188:

وَلَا تَأكُلُوا أَموَٰلَكُم بَينَكُم بِالبَـٰطِلِ

Maksudnya: Dan janganlah kamu makan (atau mengambil) harta (orang-orang lain) di antara kamu dengan jalan yang salah. 

Kaedah fiqh ada menjelaskan:

لا يجوز لأحد أن يتصرف في ملك الغير بلا إذن

Maksudnya: Tidak boleh seseorang memanfaatkan sesuatu milik orang lain tanpa izin.

Oleh yang demikian, penggunaan kemudahan pejabat atau kilang untuk urusan peribadi tanpa kebenaran adalah tidak dibenarkan kerana ia termasuk dalam perkara khianat terhadap amanah. Jika mendapat keizinan daripada majikan, maka hukumnya harus dan tidak berdosa. Sebaiknya, mohon izin terlebih dahulu agar hati lebih tenang dan amanah kerja terpelihara.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7206,"  Soalan

Assalamualaikum. Saya menerima duit dari akaun yang tidak dikenali (kemungkinan salah transfer). Telah menghubungi bank saya, tapi mereka juga tidak dapat mengenal pasti penama akaun tersebut (kerana berbeza jenis bank). Dan menurut bank, tiada aduan dari pemberi menyebabkan sukar utk detect owner account. Duit tersebut sudah didalam akaun saya berbulan-bulan. 

Apa yang perlu / boleh saya buat dengan duit tersebut? 

Dermakan?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, duit yang diterima tersebut boleh dikategorikan sebagai harta yang tidak diketahui pemiliknya yang perlu diusahakan supaya dapat dikembalikan kepada pemilik asalnya. Jika sukar untuk mendapatkan pemilik asal duit tersebut setelah pelbagai usaha dilakukan, duit tersebut boleh diserahkan kepada pihak baitulmal negeri untuk digunakan sebagai maslahah umum atau kebajikan. Harta tersebut tidak diniatkan sebagai sedekah dari puan, tetapi sebagai pemulangan hak orang lain untuk digunakan kepada perkara bermanfaat. Adapun begitu, jika suatu hari nanti pemilik asal telah ditemui, puan hendaklah memulangkan jumlah asal tersebut kepadanya.

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7217,"  Soalan

Assalamualaikum semua, sya ade pertanyaan yang diajukan. 

Saya mempunyai sebuah syarikat perkongsian bersama rakan. Syarikat ini tidak mempunyai simpanan kewangan yang banyak jika berlaku apa-apa. Jika ada wang lebihan dalam akaun, partner saya akan menghabiskan wang syarikat utk dibahagikan % kepada funder & rakan kongsi tanpa melihat keseimbangan syarikat. 

Justeru itu, sya (sebagai akuntan dlm syarikat) menyimpan wang syarikat dalam jumlah yang byk utk persediaan jika berlaku kecemasan tanpa diketahui oleh rakan kongsi & funder. Niat saya cuma untuk membuat persediaan untuk syarikat dan saya tidak memakai duit itu walau sesen pun. (Saya pegang secara tunai)

Persoalan saya,

1) adakah sya dikira tidak amanah (pecah amanah)??

2) apakah hukum jika saya menyimpan wang syarikat tanpa ketahuan rakan kongsi & funder??

3) adakah saya wajib memulangkan balik amaun yang saya pegang kepada akaun syarikat dan memberitahu kpd rakan kongsi?? 

 

Harap mendapat pencerahan soalan yang sya berikan, terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Secara umum dalam Islam, harta syarikat yang ditadbir secara perkongsian termasuk dalam kategori amanah, ia wajib diurus dan ditadbir dengan penuh rasa amanah dan tanggungjawab sebagaimana Firman Allah SWT dalam surah al-Nisa' Ayat 58:

إِنَّ اللّهَ يَأْمُرُكُمْ أَن تُؤَدُّوا الْأَمَانَاتِ إِلَى أَهْلِهَا

Maksudnya: Sesungguhnya Allah menyuruh kamu supaya menyerahkan segala jenis amanah kepada ahlinya (yang berhak menerimanya).

Oleh itu, berdasarkan persoalan dan situasi yang dibincangkan maka jika seseorang menyimpan atau menahan sebahagian wang syarikat tanpa pengetahuan rakan kongsi dan funder, ia boleh dianggap menyalahi amanah kerana tindakan tersebut tidak melalui persetujuan pihak berkepentingan. Walaupun niatnya baik (untuk simpanan kecemasan), namun dari sudut syarak, harta syarikat adalah hak bersama dan tidak boleh diuruskan mengikut kehendak individu sahaja. Amanah bukan hanya pada niat, tetapi juga pada cara pengurusan yang telus.

Secara asasnya, perbuatan menyimpan wang tunai tanpa pengetahuan rakan kongsi dan funder hukumnya adalah haram kerana ia menyembunyikan maklumat yang sepatutnya diketahui oleh semua pihak yang berkepentingan. Prinsip syirkah atau perkongsian dalam Islam menuntut kejelasan, ketelusan, dan saling percaya. Menyembunyikan sebahagian harta walaupun tidak digunakan boleh menimbulkan syubhah dan fitnah.

Dalam situasi ini anda wajib memulangkan kembali wang tersebut ke akaun syarikat serta memaklumkan kepada rakan kongsi dan funder. Sekiranya ada keperluan untuk membuat tabung kecemasan, perkara ini hendaklah dipersetujui bersama dan diuruskan secara rasmi.

Kesimpulannya niat yang baik tidak menghalalkan cara yang salah. Oleh itu, langkah terbaik ialah mengembalikan wang itu kepada akaun syarikat serta mencadangkan secara rasmi kepada rakan kongsi dan funder supaya diwujudkan dana kecemasan syarikat. Dengan cara ini, amanah terjaga, syubhat dapat dielakkan, dan dengan demikian syarikat akan lebih kukuh dalam pengurusan.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7225,"  Soalan

Assalamualaikum Ustaz/Ustazah

Isteri saya meninggal dunia tahun lepas.

Arwah meninggalkan harta dan hutang.

Harta tak alih (tanah, rumah) telah dibahagikan kepada waris2 dengan persetujuan pembahagian

Harta alih (tunai) telah digunakan untuk membayar hutang. Walaubagaimanapun duit tunai adalah sedikit berbanding hutang yang ditinggalkan.

Saya telah mengambil alih hutang tersebut dan membayarnya secara ansuran tanpa menggunakan harta pesaka, dan akhirnya saya habis melangsaikan hutang tersebut.

Baru2 ini saya terjumpa seutas rantai emas milik arwah isteri saya.

Apakah status barang emas tersebut,  adakah ia dikira pesaka yang perlu faraid atau boleh dikira ditolak dengan hutang2 yang telah saya langsaikan tadi.

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, tuan perlu memaklumkan terlebih dahulu kepada semua waris-waris si mati mengenai status hutang dibayar oleh tuan tanpa menggunakan harta pusaka si mati. Dinasihatkan agar tuan dapat berbincang sesama waris yang lain bagi isu pertemuan emas itu dan hutang tersebut agar dapat persetujuan waris bersama bagi mengelakkan termakan harta yang batil (bukan hak sendiri).

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7231,"  Soalan

Assalamualaikum

Saya ada kemusykilan berkaitan trading FCPO di pasaran deveratif yang ditawarkan di Bursa Malaysia.

SOALAN : Apa hukum short selling dalam trading FCPO? Adakah ianya dibenarkan dan bagaimana pandangan syarak berkaitan perkara tersebut?","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara asasnya, FCPO (Futures Crude Palm Oil) merupakan salah satu instrumen derivatif yang diniagakan di Bursa Malaysia Derivatives. Ia membolehkan pelabur menjangka pergerakan harga ke atas harga minyak sawit mentah pada masa hadapan, sama ada harga akan naik atau turun.

Konsep short selling dalam FCPO adalah merujuk kepada tindakan menjual kontrak niaga hadapan yang belum dimiliki dengan harapan harga akan turun, dan keuntungan diperoleh apabila kontrak tersebut dibeli semula pada harga yang lebih rendah.

Berdasarkan situasi di atas syarak melarang jual beli sesuatu yang tidak dimiliki pada waktu akad berlangsung. Ini berdasarkan hadis yang diriwayatkan daripada Hakim bin Hizam RA yang bertanya kepada Rasulullah SAW tentang menjual sesuatu yang dia tidak miliki:

 سألتُ النبيَّ صلى الله عليه وسلَّم فقلتُ: يا رسولَ اللهِ، يأتيني الرجلُ فيسألني البيعَ ليس عندي أبيعُه منه ثم أبتاعُه له من السوقِ, قال: لا تبعْ ما ليس عندَك 

Maksudnya: Aku bertanya kepada Rasulullah SAW: Wahai Rasulullah, seorang lelaki datang kepadaku dan ingin membeli sesuatu yang tidak ada padaku, bolehkah aku beli dahulu dari pasar dan menjualnya kepadanya? Baginda bersabda: Jangan kamu menjual sesuatu yang tidak ada padamu. (Riwayat an-Nasai)

Hadis ini dijadikan dalil bahawa short selling secara konvensional yang melibatkan penjualan aset yang tidak dimiliki secara fizikal adalah tidak dibenarkan dalam syariat.

Oleh itu, short selling dalam trading FCPO di pasaran deveratif yang ditawarkan di Bursa Malaysia adalah tidak diharuskan menurut syarak.

والله أعلم بالصواب

Sekian, terima kasih.       "
https://emusykil.muftiselangor.gov.my/index.php/site/jawapan?id=7232,"  Soalan

Assalamualaikum w.b.t.

 

Saya ingin bertanya berkenaan hukum terlibat dalam aktiviti perdagangan pasaran hadapan minyak sawit mentah (FCPO) secara strategi spread trading, bukan secara outright. Dalam spread trading ini, saya hanya membuat posisi beli dan jual serentak pada dua kontrak FCPO yang berbeza bulan (contohnya beli bulan Ogos dan jual bulan Oktober) untuk mengambil keuntungan daripada perbezaan harga antara kedua-dua kontrak tersebut.

Soalan saya:

Apakah hukum berdagang FCPO secara spread trading menurut perspektif syariah Islam? Adakah ianya dibenarkan, memandangkan tiada unsur margin tinggi, leverage besar, atau spekulasi agresif seperti dalam perdagangan outright?

Sekian, terima kasih atas panduan yang diberikan.","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Merujuk kepada persoalan yang diajukan, 

Secara umumnya Kontrak FCPO telah diputuskan oleh MPS (Majlis Penasihat Syariah) Suruhanjaya Sekuriti Malaysia sebagai salah satu produk patuh Syariah. Jadi para pelabur yang menitikberatkan pelaburan yang patuh syariah tidak perlu risau kerana produk ini dikategorikan sebagai harus.

Dalam menilai hukum strategi spread trading, beberapa prinsip utama syariah perlu diperhatikan:

    a. Pemilikan dan Milikan Sementara (Qabd Hukmi)

Dalam FCPO, transaksi berlaku di platform yang diiktiraf, dan apabila posisi dibuka, wujud bentuk pemilikan yang jelas walaupun secara hukum (qabd hukmi). Ini telah diterima sebagai sah oleh MPS dalam konteks transaksi derivatif yang patuh syariah.

    b. Tiada Unsur Penjualan Tanpa Milikan

Berbeza dengan short selling konvensional, dalam strategi spread trading FCPO, kedua-dua posisi yang dibuka adalah melalui kontrak derivatif yang sah dan telah ditentukan aset sandarannya (iaitu minyak sawit mentah). Maka, para pelabur perlu memastikan tiada unsur penjualan sesuatu yang belum dimiliki sebagaimana hadis yang diriwayatkan daripada Hakim Bin Hizam RA bahawa Rasulullah SAW bersabda:

لَا تَبِعْ مَا لَيْسَ عِندَك

Maksudnya: Jangan kamu menjual sesuatu yang tidak ada padamu. (Riwayat Abu Daud)

Walaupun qabd hukmi melalui sistem elektronik seperti Bursa Malaysia Derivatives diterima sebagai satu bentuk pemilikan yang sah dalam konteks fiqh muamalat moden, namun para pelabur perlu memastikan ianya berlaku dengan sempurna sebelum transaksi seterusnya dilakukan.

    c. Tiada Unsur Riba dan Gharar

Strategi spread trading lazimnya melibatkan margin yang lebih rendah dan kurang spekulasi melampau. Selagi mana tidak berlaku penggunaan leverage yang melampau, pembiayaan melalui riba, atau gharar (ketidakpastian) yang keterlaluan, maka ia boleh dinilai sebagai terkawal dan bukannya gharar fahish (ketidakpastian serius) yang membatalkan akad.                                                               

Secara keseluruhan, berdagang FCPO secara spread trading adalah harus sebagiaman diputuskan oleh Majlis Penasihat Syariah Suruhanjaya Sekuriti Malaysia. Maka, pelabur Muslim yang terlibat dengan pasaran niaga hadapan minyak sawit mentah (FCPO) perlu memastikan setiap tindakan yang dilakukan adalah mematuhi garis panduan yang telah ditetapkan oleh pihak berautoriti serta mematuhi syarat-syarat yang disebutkan di atas serta syarat-syarat umum pelaburan dan perniagaan yang telah digariskan dalam syariat..

 
والله أعلم بالصواب

Sekian, terima kasih.      "
https://emusykil.muftiselangor.gov.my/index.php/site/jawapan?id=7238,"  Soalan

Assalamu'alaikum,

Wasiat ibu kami, hartanah di semenyih diberi kpd angah dan alang...hartanah di sg tekali diberi kpd along dan busu...masalahnya nilai hartanah di semenyih dan sg tekali tidak sama...di semenyih pula ada rumah tapi di sg tekali hanyalah semak samun dan belukar.

Bolehkah wasiat ibu kami itu kami ubah selepas ibu kami meninggal dunia?...hartanah di semenyih dikongsi 4 beradik along, angah, alang dan busu manakaka hartanah di sg tekali juga dikongsi 4 beradik along angah alang dan busu.

Terima kasih.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, asal hukum wasiat kepada waris adalah tidak sah melainkan jika waris lain bersetuju dengan wasiat yang dibuat ketika pewasiat meninggal dunia. Sebagaimana berdasarkan hadis Rasulullah SAW yang diriwayatkan daripada Abu Umamah al-Bahili RA bahawa Rasulullah SAW:

إنَّ اللهَ قد أعطى كلَّ ذي حقٍّ حقَّهُ، فلا وصيَّةَ لوارثٍ

Maksudnya: Sesungguhnya Allah SWT telah memberi setiap orang yang berhak akan haknya, oleh itu tidak harus berwasiat kepada waris.

Oleh yang demikian, pelaksanaan wasiat kepada waris adalah bergantung kepada persetujuan dan keizinan daripada waris yang lainnya. Berdasarkan situasi yang dikemukakan tuan, sekiranya semua waris si mati bersetuju untuk dibahagikan tanah di Semenyih dan Sg. Tekali itu dibahagi secara bersama waris-waris yang lain, adalah tidak mengapa dan dibolehkan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7263,"  Soalan

Asslmkm wbt, yg di hormati SS Dato' Mufti moga sentiasa di dalam pemerliharaan Allah swt. Kemusykilan saya adalah seperti yang berikut:

Sewaktu almarhummah isteri saya masih hidup, pada tahun 2009, ibunya telah memberi hibah atas  sebab kasih sayang dan secara sukarela  sekeping tanah dan  diatas tanah tersebut terdapat sebuah  rumah. Proses pertukaran nama di dalam geran telah dibuat dan nama almarhum isteri saya telah dimasukkan & tercatat di dalam geran yang turut dikongsi oleh lima penama yang lain. Selepas kematian isteri saya pada tahun 2013, ibu mertua saya telah meminta supaya dipulangkan semula tanah tersebut atas alasan untuk diberikan kepada orang lain. Almarhummah isteri saya meninggalkan  seorang ibu, suami beserta enam anak (4 lelaki & 2 perempuan) Persoalannya:

1. Bukankah Harta hibah tersebut telah bertukar menjadi harta yg wajib difaraidhkan selepas pemiliknya meninggal dunia?

2. . Bolehkah ibu mertua saya  meminta semula harta yg telah dihibahkan kpd anaknya (isteri saya) selepas dia meninggal dunia?

3. Apa hukum meminta semula  harta faraidh

4. Adakah wajib kami memulangkan semula tanah tersebut kepada ibu mertua saya?

Sekian terima kasih. Wassallam.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, tanah tersebut merupakan harta pusaka arwah isteri yang perlu dibahagikan secara faraid kepada waris-waris yang layak ke atas kematian arwah isteri.

Adapun ibu mertua tuan meminta semula hak tanah itu selepas isteri tuan meninggal dunia, hukumnya adalah haram. Hal ini kerana, akad hibah merupakan akad tabarru' yang mana apabila hibah telah sempurna rukun-rukun dan juga syarat-syaratnya, serta telah sempurna penerimaan barangan hibah tersebut, maka jelaslah ianya merupakan hak milik si penerima. Sebagaimana hadis dalam Sahih al-Bukhari yang diriwayatkan daripada Ibnu Abbas RA, Nabi Muhammad SAW bersabda:

لَيْسَ لَنَا مَثَلُ السَّوْءِ، الَّذِي يَعُودُ فِي هِبَتِهِ كَالكَلْبِ يَرْجِعُ فِي قَيْئِهِ

Maksudnya: Kita tidak melakukan perbuatan yang buruk itu, iaitu orang yang meminta semula anugerah (hibah) mereka samalah seperti anjing yang menelan semula muntahnya.

Oleh yang demikian, tidak dibenarkan ke atas seseorang pemberi hibah itu tadi meminta semula hibah yang telah diberikan kepada orang lain melainkan penghibah iaitu ayah, meminta semula harta yang telah dihibahkan kepada penerima hibah iaitu anaknya.

Walau apa pun, harta tersebut merupakan hak milik bagi setiap waris-waris arwah isteri tuan. Oleh yang demikian, ianya terserah kepada waris-waris arwah isteri sekiranya ahli waris tidak mempersetujui untuk memulangkan semula kepada ibu mertua tersebut, hukumnya adalah tidak berdosa dan boleh menolak secara baik atas permintaan tersebut. Namun, sekiranya ahli waris bersetuju untuk dipulangkan kembali kepada ibu kepada arwah isteri, maka ianya dianggap hadiah. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7272,"  Soalan

SAYA DAN ISTERI TIADA ANAK KANDUNG DAN TIDAK MENGAMBIL ANAK ANGKAT CUMA HIDUP BERDUA SAHAJA SEHINGGA KINI. IBUBAPA KAMI BERDUA TELAH MENINGGAL DUNIA. KAMI BERDUA ADA SAUDARA KANDUNG/ADIK BERADIK LELAKI DAN PEREMPUAN SEIBU SEBAPA. KAMI BERHASRAT UNTUK MENGINFAQKAN SEMUA HARTA PENINGGALAN KAMI SEBAGAI AMAL JARIAH DENGAN HARAPAN PAHALANYA AKAN MENGALIR BERTERUSAN KEPADA KAMI SEHINGGA HARI KIAMAT SETELAH KAMI MENINGGAL DUNIA.

1. ANDAINYA SAYA MENINGGAL DUNIA, SIAPAKAN PEWARIS MENGIKUT HUKUM FARAID KE ATAS HARTA PENINGGALAN SAYA YANG BOLEH DIWARISI DAN PERATUS HAK PEWARIS TERSEBUT? 

2. ANDAINYA ISTERI SAYA MENINGGAL DUNIA DULU SIAPAKAH PEWARIS MENGIKUT HUKUM FARAID KE ATAS HARTA PENINGGALAN ATAS NAMA ISTERI SAYA DAN PERATUS HAK PEWARIS TERSEBUT?

3. ADAKAH CARA UNTUK MENGELAKKAN HARTA PENINGGALAN SAYA DAN ISTERI SAYA DIBAHAGIKAN SECARA HUKUM FARAID SETELAH KAMI MENINGGAL?

4. ADAKAH KAMI BERDOSA SEKIRANYA KAMI MERANCANG SUPAYA HARTA PENINGGALAN KAMI TIDAK DIBAHAGIKAN MENGIKUT HUKUM FARAID?

5. BOLEHKAH SEMUA HARTA KAMI(100%) DIWARISKAN/DIBERIKAN KEPADA MEREKA/PIHAK YANG KAMI INGINKAN UNTUK MEWARISI HARTA KAMI ATAU ADA SEBAHAGIAN WAJIB DIFARAIDKAN JUGA?

6.SEKIRANYA WANG SIMPANAN KAMI DALAM BANK, KAMI TELAH MEMBUAT PENAMAAN(NAMA SUAMI@ ISTERI), ADAKAH PENAMAAN TERSEBUT TERPAKAI SETELAH KAMI MENINGGAL DUNIA ATAU TERBATAL DAN WAJIB DIFARAIDKAN JUGA?","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan-persoalan yang dikemukakan, pihak tuan boleh rujuk sebagaimana jawapan berikut:

Jawapan bagi soalan 1 & 2:

Sekiranya tuan meninggal dunia terlebih dahulu dari isteri tuan, waris yang berhak mewarisi harta pusaka tuan adalah isteri sebanyak 1/4 bahagian kerana si mati tidak mempunyai anak dan saudara seibu sebapa lelaki dan perempuan tuan (adik-beradik tuan) yang mewarisi secara Asobah (menerima baki harta bagi menghabisi harta yang ditinggalkan). Manakala, sekiranya isteri tuan meninggal dunia dahulu daripada tuan, maka waris yang berhak mewarisi harta pusaka isteri tuan adalah suami (tuan) sebanyak 1/2 bahagian kerana si mati tidak mempunyai anak, saudara seibu sebapa lelaki dan perempuan tuan (adik-beradik kepada isteri) yang akan mewarisi secara Asobah (menerima baki harta bagi menghabisi harta yang ditinggalkan).

Jawapan bagi soalan 3, 4 & 5:

Perbuatan mengelakkan harta pusaka dari dibahagikan secara hukum faraid adalah sesuatu yang dilarang dalam Islam dan perbuatan tersebut amat dibenci serta hukumnya adalah berdosa di sisi Islam. Hal ini kerana, perbuatan tersebut merupakan satu perosak kepada hukum syarak jika ianya dilaksanakan dengan niat untuk menyekat orang yang berhak menikmati harta pusaka tersebut daripada menerima haknya.

Berdasarkan persoalan tuan di ruangan no. 5, sekiranya tuan merancang untuk menguruskan harta dengan diberikan atau dihibahkan atau diwariskan atau diwakafkan kepada sesiapa yang tuan berkeinginan, hukumnya adalah harus kerana ianya merupakan instrumen-instrumen dalam pengurusan harta. Namun, perbuatan tersebut perlulah berbalik kepada hukum asal kepada instrumen pengurusan harta, iaitu, atas dasar kasih sayang, ingin ganjaran pahala dan berniat murni dalam membantu orang yang dalam kesusahan dan bukan sebaliknya, iaitu berhasrat agar waris tidak dapat mewarisi harta pusaka sekiranya meninggal dunia atau dalam erti kata lainnya adalah menafikan hak-hak waris sekiranya tuan meninggal dunia.

Nabi Muhammad SAW ada menyebut dan menggalakkan kepada umat Islam bahawasanya lebih baik sekiranya si mati itu meninggalkan waris dalam keadaan yang senang daripada meninggalkan mereka dalam keadaan yang tiada apa untuk dinikmati.

Sebagaimana hadis dalam Sahih al-Bukhari yang diriwayatkan daripada Sa'd bin Abi Waqqas RA:

عن سعاد بن أبي وقاص رضي الله عنه, قُلتُ: يا رَسولَ اللَّهِ، أُوصِي بمالِي كُلِّهِ؟ قالَ: لا، قُلتُ: فالشَّطْرُ، قالَ: لا، قُلتُ: الثُّلُثُ، قالَ: فالثُّلُثُ، والثُّلُثُ كَثِيرٌ، إنَّكَ أنْ تَدَعَ ورَثَتَكَ أغْنِياءَ خَيْرٌ مِن أنْ تَدَعَهُمْ عالَةً يَتَكَفَّفُونَ النَّاسَ في أيْدِيهِمْ

Maksudnya: Daripada Saad bin Abi Waqqas RA, aku telah berkata: ""Ya Rasulullah, Bolehkah aku mewasiatkan kesemua hartaku?"" Rasulullah SAW menjawab: ""Tidak boleh"", Aku bertanya lagi: ""Bagaimana dengan saparuh daripadanya?"" Rasulullah SAW menjawab: ""Tidak boleh"", Aku bertanya lagi: ""Bagaimana dengan satu pertiga daripadanya?"" Rasulullah SAW menjawab: ""Maka (boleh berwasiat) satu pertiga (daripada harta), sedangkan satu pertiga itu pun banyak. Sesungguhnya jika kamu meninggalkan warismu dalam keadaan kaya atau mencukupi, ia lebih baik daripada kamu meninggalkan mereka dalam keadaan tidak cukup, dengan menadah-nadah tangan meminta daripada tangan-tangan (bantuan) manusia"".

Diharuskan untuk mewasiatkan harta pusaka kepada selain daripada waris, dengan tidak melebih 1/3 daripada keseluruhan harta selepas kematiannya. Dan diharuskan memberi hibah atau hadiah kepada sesiapa yang disuikai termasuk ahli waris apa-apa harta tanpa had semasa pemilik harta masih hidup.   

Jawapan bagi soalan 6:

Penama yang telah dilantik berperanan sebagai wasi ataupun pemegang amanah dalam menguruskan harta/wang si mati sebelum diagihkan kepada waris-waris yang berkelayakan dan bukannya pemilik mutlak ke atas harta/wang itu. Merujuk kepada situasi tuan, penama tersebut perlulah bertindak untuk menjalankan tanggungjawabnya menguruskan wang simpanan di dalam bank milik si mati untuk diberikan kepada waris-waris yang berhak. Berdasarkan Persidangan Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-15 yang bersidang pada 6 Mac 1978 telah membincangkan Penama. Persidangan telah memutuskan bahawa:

""1. Melantik penama (Nomination) oleh orang-orang Islam dalam mana-mana badan atau institusi di mana mereka menyimpan sebarang harta adalah tidak sah untuk diterima sebagai waris yang berhak menerima pusaka si mati cuma ia adalah sebagai yang melaksanakan wasiat untuk membahagikan harta pusaka tersebut kepada para waris mengikut hukum syarak.""

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7279,"  Soalan

Assalamualaikum Dato' Mufti 

 

saya ada persoalan jika mati seseorang itu, perlukah semua harta dicairkan dan difaraid kan?

contoh simati ada barangan rumah, pakaian kerusi meja dll bukan asset mahal seperti rumah atau kereta mahupun emas..pada pandangan umum harta itu tidak bernilai tp boleh digunakan cumanya boleh ke kami ambil dan agihkan ikut suka sama suka dan simpan utk kenangan? atau wajib faraid kan juga dan perlu dijual hasilnya baru diagihkan..?

 ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan serta fakta kes yang dikemukakan, tidak semua harta perlu dicairkan termasuklah barangan rumah seperti perabot, perkakas dapur, pakaian dan lain-lain perkakas milik si mati yang merupakan harta pusaka yang perlu dibahagi secara faraid kepada waris-waris yang berhak. Sebagai contoh, ianya mustahil sekiranya ingin membahagikan 1 meja makan kepada beberapa waris yang ada jikalau waris yang ditinggalkan itu ramai. Dalam situasi ini, kaedah permuafakatan atau perbincangan sebulat suara mencapai kata sepakat sesama waris perlu dititikberatkan dalam pembahagian harta pusaka yang berbentuk sedemikian dalam erti kata lain menggunakan kaedah takharuj iaitu melepaskan hak-hak waris secara sukarela ke atas harta pusaka tersebut sama ada dengan nilaian tebusan wang atau kasih sayang. Sekiranya barangan tersebut hendak dijual, maka hasil jualan tersebut perlulah diagihkan kepada waris-waris yang berhak mengikut pembahagian secara faraid.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7280,"  Soalan

ASSALAMUALAIKUM  

nama saya syamimi, saya nak bertanya mengenai status harta 

kisahnya macamni, dulu mak saya dan arwah ayah tiri saya pernah share duit sama sama untuk membuka restoran (di mana mana sorang beri rm 50000)

jadi skrg ni restoran ttu dah tutup, dan arwah ayah tiri saya dan mak saya dah bercerai dah sebelum restoran ditutup , jadi sekarang ni kat rumah mak ada banyak brg brg restoran lama lama, macam  kerusi, pinggan mangkuk., barang branag yang restoran selalu guna.

jadi skrg ni saya niat nak bagi barang barang restoran lama tu kat masjid atau pun mana mana restoran lain yang nak tetapiii saya terus ingat yang barang barang tu juga adalah pembelian hasil dari duit arwah ayah tiri saya jadi saya nak bertanya kepada pihak pejabat mufti selangor  ,

adakah anak anak arwah ayah tiri saya (akak dan abang tiri saya) ada hak ke atas barang branag lama restoran mak dan ayan tiri saya sebab saya memang taknak jual brg brg tu, saya ingat nak sedekah kat masjid tapi pada masa yang sama  saya taknak  termakan harta anak yatim kalau saya beri sahaja barang barang tu iaitu harta abang dan akak tiri saya. jadi apakah yang saya harus lakukan , adakah saya kena 
1) minta kebenaran abang dan akak akak tiri saya untuk saya sedekah barang barang tu atau

2) saya boleh sedekahkan je barang barang tu kat masjid atau mana mana tempat yang memerlukan tanpa persetujuan mereka

saya harap sangat pihak jabatan mufti selangor dapat tolong menyelesaikan masalah ni sebab saya nak pindah rumah jadi barang barang restoran lama mak dan arwah ayah tiri saya memang saya nak lepaskan dan sekarang ni saya tak tahu macam mana nak contact abang abang dan akak akak tiri saya sebab mereka terus  putus contact dengan saya dan mak. 

 

ini sahaja pertanyaan dari saya. terima kasih kerana sudi membaca soalan dari hamba ALLAH SWT yang lemah ini 

ASSALAMUALAIKUM ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, anak-anak daripada ayah tiri puan mempunyai hak untuk mendapat harta pusaka yang ditinggalkan oleh ayah tiri puan. Hal ini kerana barang-barang restoran merupakan hasil perkongsian duit antara ibu dan ayah tiri. 

Menurut jumhur Ulama, harta pusaka ialah segala sesuatu yang menjadi kepunyaan si mati di masa hidupnya, kemudian ditinggalkan untuk waris-warisnya sama ada harta benda, hak-hak dan apa yang termasuk dalam miliknya setelah seseorang itu mati. Oleh itu, 

Puan hendaklah meminta kebenaran abang dan kakak tiri puan sebelum barang-barang tersebut disedekahkan kepada masjid atau restoran lain.   

Hendaklah berusaha sedaya mungkin untuk menghubungi abang dan kakak tiri puan bagi mendapat keizinan tersebut. Tidak dapat dihubungi tidak boleh menjadi asas persetujuan ahli waris yang lain, dibimbangi waris lain akan menuntut hak mereka.

Puan disarankan merujuk perkara ini kepada Baitulmal Majlis Agama Islam Negeri, selaku agensi yang bertanggungjawab mengurus harta orang Islam, bagi mendapatkan pandangan dan nasihat lanjut.

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7291,"  Soalan

Assalamualaikum warahmatullah wabarakatuh

Saya sedang meninjau platform LMCTV syarikat LUMENOCITY LTD Yang membayar pengguna untuk tugas seperti menonton trailer movie selama 15 saat. Namun terdapat caj 12% untuk pengeluaran wang

Mohon pencerahan:

1. Adakah caj ini berpandukan undang-undang cukai Malaysia dan patuh syariah?

2. Bolehkah platform jenis ini dianggap halal dari sudut syariah Muamalat?

Terima kasih atas penjelasan 

 

Saya sudah Cuba bertanya Dan ini jawapan mereka

""Dear LMCTV members, according to the regulations of the Malaysian National Tax Bureau, the withdrawal fee will be adjusted to 12% starting from march 21 Because this is stipulated by the General Administration of Taxation, not LMCTV. In order to reduce your tax burden, our company pays more taxes for you personally than you do. Taxation is the legal obligation of every citizen and enterprise.""

Saya kurang mengerti maksud TAX Yang dikatakan 

Jadi Mohon pencerahan sekali lagi Dari sudut agama 

Jazakallah khairan

 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,                                                                  

Secara umumnya, caj 12% yang dikenakan oleh platform LMCTV bukanlah satu bentuk cukai yang dikenakan secara rasmi oleh kerajaan Malaysia melalui Lembaga Hasil Dalam Negeri (LHDN).

Dari sudut hukum syariah, platform seperti LMCTV tidak dapat dikategorikan sebagai patuh syariah secara jelas. Ini disebabkan wujudnya beberapa elemen yang perlu mendapat penjelasan daripada pihak berkaitan berkaitan beberapa perkara antaranya:

Akad atau kontrak yang digunakan antara pengguna dan penyedia platform.

Struktur pendapatan dan sumber bayaran.

Oleh itu, adalah lebih wajar untuk menjauhi platform seperti ini demi menjaga kejelasan pendapatan dan mengelakkan unsur syubhah, gharar (ketidak pastian) dan potensi unsur penipuan. Individu Islam dinasihatkan agar berurusan hanya dengan platform yang jelas kontraknya, diketahui sumber bayarannya, dan tidak mengenakan potongan yang mencurigakan.

 

والله أعلم بالصواب

Sekian, terima kasih.   "
https://emusykil.muftiselangor.gov.my/index.php/site/jawapan?id=7297,"  Soalan

Dengan segala hormatnya saya ingin mendapatkan pandangan dan penjelasan hukum daripada pihak tuan berkenaan isu berkaitan pemberian harta oleh bapa saya kepada saya semasa beliau masih hidup.

Untuk makluman, pada tahun 2023, bapa saya telah memberikan kepada saya sebuah rumah yang dibeli ketika bersama isteri keduanya, iaitu ibu saya. Pemberian ini dibuat secara rasmi dan geran rumah telah pun ditukar kepada nama saya. Saya pernah menolak pada awalnya, tetapi selepas beberapa ketika saya menerima dan proses pemilikan telah diselesaikan.

Saya merupakan anak bongsu daripada empat beradik seibu — tiga lelaki termasuk saya, dan seorang perempuan. Selain itu, saya juga mempunyai tiga orang adik-beradik lain ibu dengan saya — dua perempuan dan seorang lelaki — daripada perkahwinan bapa saya yang terdahulu. Salah seorang daripada mereka, iaitu abang saya, tidak pernah mendapat nafkah daripada bapa saya kerana dibesarkan oleh ibunya selepas perceraian. Kini semua adik-beradik telah dewasa, berkahwin dan bekerja, kecuali saya yang masih berumur 24 tahun dan mungkin akan menyambung pengajian ke peringkat ijazah.

Bapa saya juga pernah menyatakan kepada abang saya yang lain bahawa rumah itu diberikan kepada saya dengan harapan saya dapat menjaga ibu saya apabila beliau sudah tiada. Selain daripada saya, difahamkan salah seorang daripada adik-beradik seibu saya juga pernah diberikan sebuah rumah oleh bapa saya, namun saya tidak pasti bila rumah itu dibeli dan bila proses penukaran nama dibuat.

Kini timbul bantahan daripada beberapa orang adik-beradik saya yang lain. Ada yang secara lisan menyatakan tidak bersetuju dan ada juga yang seolah-olah mengugut akan membawa perkara ini ke mahkamah sekiranya berlaku penceraian antara ibu saya dan bapa saya. Bapa saya pula kini uzur dan kadangkala bercakap perkara yang kurang jelas. Beliau ada menyebut seperti menyesal memberikan rumah kepada saya, namun kenyataan beliau tidak konsisten.

Sehubungan dengan itu, saya ingin mendapatkan penjelasan pihak tuan berkenaan:

Apakah hukum saya menerima rumah ini daripada bapa saya semasa beliau masih hidup? Adakah ia termasuk dalam hibah yang sah?

Adakah saya dianggap mengambil hak abang saya yang tidak mendapat nafkah tersebut?

Apakah langkah yang terbaik dan paling adil menurut syarak yang boleh saya lakukan untuk elakkan perbalahan sesama ahli keluarga?

Adakah abang saya atau adik-beradik lain yang membantah ini boleh menuntut saya di mahkamah? Dan apakah hukum kedudukan mereka serta saya dalam hal ini?

Sekian dan terima kasih atas pertimbangan pihak tuan.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, pihak tuan boleh rujuk sebagaimana jawapan berikut:

Soalan 1: Hukumnya adalah harus menerima pemberian hibah tersebut dan proses pelaksanaan hibah tersebut adalah sah kerana melengkapi rukun-rukun hibah iaitu pemberi hibah, penerima hibah, harta yang dihibahkan serta ijab dan qabul.

Soalan 2: Tuan tidak dianggap mengambil hak abang kerana terima nafkah dan terima hibah adalah sesuatu yang berbeza. Nafkah anak adalah tanggungjawab seorang bapa untuk menyara keperluan anaknya termasuklah makanan, pakaian, tempat tinggal, pendidikan dan perubatan. Manakala hibah pula suatu akad yang mengandungi pemberian milik oleh seseorang secara SUKARELA terhadap hartanya kepada seseorang yang lain pada masa hidupnya tanpa balasan. Oleh yang demikian, terimaan hibah tuan tersebut bukanlah dikira mengambil hak orang lain, sedangkan ianya adalah KEMAHUAN bapa tuan sendiri secara sukarela dan juga bukan dikira sebagai ganti rugi terhadap tanggungjawab bapa tuan yang tidak memberikan nafkah kepada abang.

Soalan 3: angkah-langkah yang boleh dipertimbangkan oleh pihak tuan adalah sebagaimana berikut:

Sekiranya tuan tidak selesa dengan penerimaan hibah tersebut, maka tuan bolehlah memulangkan semula kepada pemberi hibah, atau:
Sekiranya ada pihak-pihak yang tidak suka dan berpuas hati terhadap hibah tersebut, tuan perlulah menjelaskan status tuan dalam kedudukan hibah tersebut. Namun, sekiranya mereka tetap tidak berpuas hati, tuan bolehlah mengagihkan atau membahagikan harta tersebut kepada waris-waris bapa yang lain secara muafakat atau membuat hibah ke atas harta tersebut dengan dimasukkan nama-nama mereka.

Soalan 4: Sekiranya adik-beradik lain ada yang membantah terhadap harta yang dihibahkan tersebut, maka mereka perlu membuat tuntutan di Mahkamah Syariah untuk mendapatkan pengesahan hibah.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7300,"  Soalan

Assalamualaikum W.B.T.,

Saya ingin bertanya, apakah hukum jual beli voucher free? Sebagai contoh saya dapat voucher free (voucher buku RM100 misalnya), dan voucher tu hanya boleh dituntut di dalam talian (kiranya saya dapat voucher tu secara dalam talian dan bukan secara fizikal). Dan saya ingin menjual voucher tersebut kepada orang lain kerana tidak digunakan oleh saya. Saya menjual voucher tersebut dengan harga RM50 kebawah. Adakah dibenarkan syarak dan sah jual beli nya? Mohon pencerahan. 

Terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan,

Secara asasnya, hukum jual beli voucher adalah harus selagi mana ia memenuhi rukun dan syarat yang ditetapkan. Voucher pula secara umumnya diiktiraf sebagai suatu bentuk nilai manfaat, seumpama wang. Oleh itu, menjual voucher tersebut kepada orang lain dengan harga yang lebih rendah adalah dibenarkan, selagimana tidak terdapat unsur yang bercanggah dengan syarak seperti riba, gharar atau penipuan.

Namun demikian, perlu diperhatikan syarat yang ditetapkan oleh pihak pengeluar voucher seperti syarikat atau agensi kerajaan. Jika dinyatakan secara jelas bahawa voucher berkenaan tidak boleh dipindah milik atau dijual, maka menjualnya dianggap melanggar terma akad, jual belinya sah tetapi berdosa kerana melanggar syarat yang ditetapkan oleh pengeluar voucher sebagaimana hadis yang diriwayatkan daripada Abu Hurairah RA bahawa Rasulullah SAW bersabda:

المُسْلِمُونَ عَلَى شُرُوطِهِمْ

Maksudnya: Kaum Muslimin terikat dengan syarat-syarat yang mereka tetapkan. (Riwayat Abu Dawud dan al-Tirmizi)

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7329,"  Soalan

Asalamualaikum, saya nak bertanya satu soalan. Saya ada sertai satu kerja online yang melibatkan pembayaran jika saya berjaya bagi review 5 star. Selepas itu ada trading session dimana jika saya buat pembayaran contoh berjumlah rm100 ke akaun syarikat tersebut dan selepas itu saya terima rm130 (ada interest 30%) selepas membuat transaksi tadi. Dan saya nak tahu hukumnya dalam islam mengenai proses perdagangan ini, sah atau tidak disisi syarak?untuk pengetahuan, ia melibatkan perdagangan mata wang cip.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, terdapat beberapa situasi yang perlu dijelaskan iaitu, bekerja sebagai pemberi review 5 star yang dibayar kerana review palsu atau tidak jujur adalah diharamkan kerana terdapat unsur penipuan dan gharar (ketidakjelasan) kepada pelanggan.

Manakala trading session dengan bayaran RM100 dan pulangan tetap RM130 adalah dilarang kerana secara umumnya mana-mana pelaburan yang menjamin keuntungan secara tetap adalah haram kerana ia mengandungi unsur riba dan gharar, ini kerana terdapat tambahan ke atas modal wang yang diberi tanpa mempunyai risiko kerugian yang dikongsi. Ia dihukumkan sebagai faedah ke atas duit dan bukannya keuntungan perniagaan.

Selain itu, perdagangan yang melibatkan mata wang cip (virtual coin) yang tidak diiktiraf dan tiada nilai sebenar juga mengandungi unsur gharar dan maysir (perjudian), kerana ketidaktentuan nilai serta risiko yang tidak jelas.

Kesimpulannya, keseluruhan aktiviti yang disebutkan adalah tidak sah dan haram di sisi syarak kerana mengandungi unsur yang dilarang, iaitu riba, gharar dan maysir.

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7336,"  Soalan

Assalamualaikum w.b.t Tuan,

Saya baru sebulan bekerja sebagai Logistic Executive di sebuah syarikat engineering. Syarikat ini beroperasi sebagai yang melibatkan urusan  perniagaan antara supplier dan customer di mana syarikat menjadi pihak ketiga menawarkan perkhidmatan untuk memenuhi kehendak customer iaitu seperti memesan part-part elektronik seperti pressure gauge kepada syarikat kami dan syarikat kami mendapatkan mana2 supplier untuk memesan part elektronik yang dari pelanggan tu. Jadi, sepanjang saya bekerja selama sebulan ini, saya mendapati terdapat urusan jual beli dengan pelbagai customer dan salah satu customer itu adalah daripada syarikat arak di mana ia melibatkan pembelian alatan elektronik untuk kilang pembuatan arak untuk syarikat arak itu. 

Jadi, perkara ini telah menimbulkan persoalan dan was-was dengan pekerjaan saya di mana saya bekerja di syarikat yang ada penglibatan urusan jual beli dengan syarikat arak yang menjadi salah satu pelanggan untuk syarikat kami.

Jadi tuan, apakah hukumnya jika kita berurusan dengan pelanggan dari syarikat arak di mana ia bukan melibatkan urusan jual beli arak itu sendiri tetapi untuk urusan jual beli pressure gauge kepada syarikat arak itu. Adakah itu telah menjadi penglibatan kita secara langsung dalam industri pembuatan arak yang sememangnya termasuk di dalam 10 golongan yang terlibat dalam pembuatan arak itu sendiri?

Saya benar2 buntu dengan pekerjaan saya di syarikat itu sekarang ni sebab ia melibatkan pendapatan saya sendiri ada keberkatan jika bekerja dengan syarikat yang terlibat dengan urusan perniagaan dengan syarikat arak itu? Saya benar2 buntu sekarang ni patutkah saya bekerja di syarikat itu atau perlu berhenti dan cari peluang pekerjaan yang lebih baik dari lagi yang asalkan halal dan berkat? Diharapkan tuan dapat membantu untuk menjawab kebuntuan saya hadapi sekarang ni

Sekian Terima Kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Firman Allah SWT dalam surah al-Maidah ayat 90:

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

Imam Ibn Kathir dalam menafsirkan ayat ini dengan menyebut satu riwayat daripada Abdurrahim bin Ghanm RA bahawa Rasulullah SAW bersabda:

وإن الخمر حرام وَثَمَنُهَا حَرَامٌ، وَإِنَّ الْخَمْرَ حَرَامٌ وَثَمَنُهَا حَرَامٌ، وَإِنَّ الْخَمْرَ حَرَامٌ وَثَمَنُهَا حَرَامٌ

Maksudnya: Dan sesungguhnya khamar itu haram dan hasil jualannya juga haram, Sesungguhnya khamar itu haram dan hasil jualannya juga haram, Sesungguhnya khamar itu haram dan hasil jualannya juga haram. (Riwayat Ahmad)

Berkaitan arak sememangnya Islam menggariskan panduan yang sangat ketat sehinggakan Allah SWT melaknat 10 golongan yang terlibat dengan perniagaan arak. Dalam hal ini ada 2 pandangan iaitu yang ketat pastinya adalah haram kerana berkaitan dengan pembuatan arak bersandarkan dalil dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Manakala pandangan yang ringan:

Menganggap tidak berdosa selagi barang itu halal pada asalnya (seperti alat elektronik) dan tidak digunakan secara langsung dalam pemprosesan arak.
Menjual alatan industri tidak semestinya menjadikan penjual bersubahat, kerana ia boleh digunakan dalam pelbagai industri.

Kesimpulannya, perlu dilihat kadar penglibatan dan bentuk hubungan perniagaan dengan syarikat arak tersebut. Sekiranya peratusannya kecil, pekerjaan itu masih boleh diteruskan dengan syarat pekerja berusaha berbincang dengan majikan agar tidak terlibat secara langsung, serta menyerahkan urusan logistik berkaitan kepada kakitangan bukan Islam. Usaha mencari keberkatan dalam pekerjaan adalah tuntutan penting dalam Islam.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7342,"  Soalan

Jika anak membeli kereta menggunakan nama ayah, tetapi kos membeli, pembayaran bulanan, penyelenggaraan, insurans, cukai jalan ditanggung sepenuhnya oleh anak. Jika kematian ayah, adakah kereta termasuk untuk difaraidkan, bagaimana anak ingin mendapatkan hak sepenuhnya keatas kereta dimana si ayah memang mengakui kereta adalah milik sebenar si anak","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Kebiasaannya, isu seperti ini berlaku dalam kalangan masyarakat Islam apabila urusan berkaitan harta keluarga kurang diberikan perhatian. Keadaan ini boleh menimbulkan bibit-bibit ketidakharmonian dalam keluarga.

Perkara ini boleh diselesaikan dengan baik melalui perbincangan sesama ahli keluarga, dengan mengambil kira bukti pembayaran serta penyerahan kenderaan tersebut semasa ayah masih hidup. Pendekatan ini dapat mengelakkan salah faham dan tanggapan bahawa harta tersebut adalah milik ayah sepenuhnya.

Namun, sekiranya selepas kematian ayah masih tiada kata sepakat dicapai, puan boleh merujuk perkara ini kepada Jabatan Ketua Pengarah Tanah dan Galian (JKPTG) di bawah peruntukan Akta Harta Pusaka Kecil (Pembahagian) 1955 untuk penyelesaian secara sah di sisi undang-undang.

Semoga urusan ini dapat diselesaikan dengan baik dan membawa keharmonian dalam keluarga.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7361,"  Soalan

Asslmkm wbt. Ibu isteri saya telah memberi hibah sekeping tanah sewaktu isteri saya masih hidup tanpa syarat.  Tanah tersebut telah pun ditukar nama kepada nama isteri saya. Selepas isteri saya meninggal dunia, ibu mertua saya telah meminta semula tanah tersebut. Soalanya:

#1. Adakah tanah tersebut telah menjadi harta pusaka yg wajib difaraidkan kepada pewaris?

#2. Apakah hukum  ibu mertua saya meminta hak tanah itu semula selepas isteri saya meninggal dunia?

#3. Apakah hukum jika pewaris tidak bersetuju utk dipulangkan jika harta tersebut telah menjadi harta pusaka?

Wassallam","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, tanah tersebut merupakan harta pusaka arwah isteri yang perlu dibahagikan secara faraid kepada waris-waris yang layak selepas isteri meninggal dunia.

Adapun ibu mertua tuan meminta semula hak tanah itu selepas isteri tuan meninggal dunia, hukumnya adalah haram. Hal ini kerana, akad hibah merupakan akad tabarru' yang mana apabila hibah telah sempurna rukun-rukun dan juga syarat-syaratnya, serta telah sempurna penerimaan barangan hibah tersebut, maka jelaslah ianya merupakan hak milik si penerima. Sebagaimana hadis dalam Sahih al-Bukhari yang diriwayatkan daripada Ibnu Abbas RA, Nabi Muhammad SAW bersabda:

لَيْسَ لَنَا مَثَلُ السَّوْءِ، الَّذِي يَعُودُ فِي هِبَتِهِ كَالكَلْبِ يَرْجِعُ فِي قَيْئِهِ

Maksudnya: Kita tidak melakukan perbuatan yang buruk itu, iaitu orang yang meminta semula anugerah (hibah) mereka samalah seperti anjing yang menelan semula muntahnya.

Oleh yang demikian, tidak dibenarkan ke atas seseorang pemberi hibah itu tadi meminta semula hibah yang telah diberikan kepada orang lain melainkan penghibah iaitu ayah, meminta semula harta yang telah dihibahkan kepada penerima hibah iaitu anaknya.

Walau apa pun, harta tersebut merupakan hak milik bagi setiap waris-waris arwah isteri tuan. Oleh yang demikian, ianya terserah kepada waris-waris arwah isteri sekiranya ahli waris tidak mempersetujui untuk memulangkan semula kepada ibu mertua tersebut, hukumnya adalah tidak berdosa dan boleh menolak secara baik atas permintaan tersebut. Namun, sekiranya ahli waris bersetuju untuk dipulangkan kembali kepada ibu kepada arwah isteri, maka ianya dianggap hadiah. 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7362,"  Soalan

Subjek: Permohonan Penjelasan Berkenaan Agihan Pampasan Kematian Insurans Hayat Pekerja

Kepada pihak yang berkenaan,

Assalamualaikum,

Kami ingin memohon penjelasan berkenaan tatacara agihan pampasan insurans hayat bagi seorang pekerja kami yang telah meninggal dunia akibat kemalangan.

Syarikat kami telah menyediakan pelan insurans hayat berkumpulan (Group Term Life Insurance) bagi manfaat pekerja, dan pampasan kematian kini dalam pemprosesan. Namun, kami menghadapi beberapa kekeliruan dalam menentukan penerima yang sah kerana:

Allahyarham tidak meletakkan sebarang penama (nominee) dalam polisi insurans tersebut.
Allahyarham telah bercerai sebelum kematian.
Allahyarham meninggalkan ibu bapa serta tiga orang anak di bawah jagaan bekas isteri (yang mempunyai perintah hak jagaan sah daripada Mahkamah Tinggi Syariah Kota Bahru).

Soalan kami adalah seperti berikut:

Adakah pampasan insurans hayat yang dibeli oleh majikan kepada pekerja dianggap sebagai harta pusaka, dan perlu diagihkan mengikut hukum Faraid?
Atau, memandangkan pampasan ini adalah manfaat daripada polisi yang dimiliki oleh syarikat (majikan), adakah syarikat dibenarkan untuk mengagihkan pampasan tersebut secara terus kepada ibu yang mempunyai hak jagaan yang sah?

Kami ingin memastikan agihan dibuat mengikut landasan undang-undang dan hukum Syarak yang sah agar tiada sebarang tuntutan atau pertikaian pada masa akan datang.

Segala panduan dan penjelasan daripada pihak tuan/puan amat kami hargai.

Sekian, terima kasih.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, berdasarkan kepada Keputusan Mesyuarat Jawatankuasa Perunding Hukum Syara' (FATWA) Negeri Selangor pada 16 Januari 2001 memutuskan berkaitan Kedudukan Wang Pampasan Kematian Pekerja Yang Dianugerahkan Oleh Kerajaan Dan Syarikat Swasta bahawa ""Wang pampasan kematian pekerja ini tidaklah dianggap sebagai harta pampasan. Oleh itu pembahagiannya tidak tertakluk kepada cara pembahagian harta pusaka"". Pampasan seumpama ini dilihat sebagai suatu bentuk pemberian atau hibah daripada pihak syarikat kepada waris pekerja yang meninggal dunia, dan bukan harta yang ditinggalkan oleh si mati semasa hayatnya.

Sekiranya si mati tidak menamakan sesiapa sebagai penama, pihak syarikat mempunyai hak untuk menguruskan pemberian wang pampasan tersebut mengikut tatacara yang difikirkan sesuai dan kepada pihak yang layak menerimanya. 

Sekiranya waris enggan menerima manfaat tersebut dan mencadangkan agar diberikan kepada pihak lain, maka pihak syarikat bolehlah meneliti serta mempertimbangkan cadangan berkenaan dengan penuh hemah, sebelum membuat keputusan untuk menyalurkan bayaran tersebut kepada pihak yang dicadangkan, selagi tidak bercanggah dengan peraturan serta prinsip undang-undang dan hukum Syarak.

 

والله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=7364,"  Soalan

Assalamualaikum Ustaz/ Ustazah, 

saya ada 2 persoalan tentang hutang dan faraid:

Ayah dan ibu saya telah meninggal dunia. Saya hanya 2 beradik. Meninggalkan saya dan adik lelaki saya. Dan baru-baru ini adik lelaki saya meninggal dunia. Dia meninggalkan isteri dan mereka tiada anak. 

1. Saya ada berhutang Arwah adik kandung saya. Hutamg ini adalah sebelum beliau meninggal dunia. Bagaimana cara pembayaran hutang ini sekarang?. 
 

2. Bagaimana pula dgn hutang oleh pihak lain kepada arwah adik saya? Bagaimana cara pembayaran?

3. Faraid: Bagaimanakan perkiraan faraid? Arwah hanya meninggalkan isteri dan tiada zuriat? Saya ada lah abg kandung. Dan saya ada isteri, 2 org anak perempuan dan 1 org anak lelaki. Adakah sepupu arwah (anak lelaki adik beradik arwah emak kami juga mendapat bahagian)

 

sekian sahaja pertanyan saya. ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Hukum melunaskan hutang adalah wajib walaupun orang tersebut telah meninggal dunia. Merujuk kepada situasi yang dikemukakan, pihak tuan perlulah melunaskan hutang tersebut kepada waris arwah adik tuan sebelum diagihkan secara faraid kepada waris-waris yang lain. Begitu juga sekiranya ada pihak lain yang berhutang dengan arwah adik tuan, maka wajib ke atas mereka untuk membayar hutang tersebut kepada warisnya. 

Berdasarkan fakta waris yang dikemukan oleh pihak tuan, waris arwah adik tuan adalah isteri sebanyak 1/4 bahagian manakala tuan merupakan Asobah Bi Nafsi yang menghabisi baki bahagian faraid iaitu sebanyak 3/4 bahagian. Manakala, sepupu lelaki arwah adik tuan tidak mewarisi harta pusaka arwah adik tuan kerana bukan dalam kategori waris si mati yang berhak. 

Sebaiknya perkara ini dirujuk ke Bahagian Baitulmal Majlis Agama Islam Negeri bagi mendapatkan nasihat dan pencerahan sebelum pembahagian harta dilakukan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7365,"  Soalan

Assalamualaikum..suami meninggal meninggalkan sejumlah harta..soalan saya..ayah nya masih hidup dan pernah menggunakan nama arwah untuk pembelian kereta bekas isteri kedua ayahnya..lebih 10tahun.dah mempunyai tunggakan sekitar 37k..dan ayah nya masih hidup dan tidak berkerja tetap sekarang..soalan saya,patot ke saya sebagai waris dan isteri membayar hutang bukan kepunyaan arwah tapi hanya menggunakan nama sahaja.arwah tidak pernah guna kereta tersebut.jika di faraid sejumlah harta arwah dan di ambil bahagian ayahnya,masih belum mencukupi untuk menjelas kan jumlah hutang itu..tolong bantu saya..","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara asasnya, menurut undang-undang pembelian kereta, pihak yang berakad secara asasnya yang bertanggungjawab untuk bayaran pembelian kereta. Namun begitu, bagi situasi puan, ayah mertua hanya menggunakan nama suami puan untuk pembelian kereta, manfaat penggunaan kereta tersebut sepenuhnya digunakan oleh ayah mertua dan merupakan individu yang bertanggungjawab membayar duit kereta secara bulanan. Jadi, hutang tunggakan tersebut merupakan tanggungjawab ayah mertua dan puan tidak bertanggungjawab untuk menyelesaikan hutang tersebut. 

Walau bagaimanapun, atas dokumen pihak penama adalah orang yang bertanggungjawab bagi menyelesaikan semua hutang terhadap kereta tersebut. Perkara ini hendaklah diselesaikan dengan baik melalui perbincangan puan dan ayah mertua serta merujuk perkara ini kepada Jabatan Ketua Pengarah Tanah dan Galian (JKPTG) di bawah peruntukan Akta Harta Pusaka Kecil 1955 atau Baitulmal Majlis Agama Islam Selangor menyelesaikan secara sah di sisi undang-undang bagi mendapatkan penyelesaian tentang hutang tunggakan kereta tersebut supaya lebih jelas. 

. والله أعلم بالصواب"
https://emusykil.muftiselangor.gov.my/index.php/site/jawapan?id=7373,"  Soalan

Assalamuaikum ustaz,

saya ada satu pertanyaan, sekarang ni terdapat apps baru yang bernama Mova. apps tu memberi cashback kepada pembeli. semua affiliate dekat tiktok dan shopee macam marah kerana komisen mereka tak dapat kerana cashback yang dapat balik pada pembeli?

apa hukumnya kalau pembeli pakai Mova untuk beli product di tiktok dan shopee?. para affiliate mengatakan hukumnya gharar.. 

 

mohon penjelasan dari ustaz

 

Terima Kasih ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umunya cashback adalah pulangan tunai atau rebat yang diberikan oleh syarikat kepada pembeli sebagai strategi pemasaran. Ia adalah harus selagi mana sumbernya halal, tidak melibatkan unsur riba, penipuan, atau kezaliman. Dalam konteks ini, pembeli hanya memilih saluran pembelian yang memberi manfaat kepadanya, tanpa melanggar akad pembelian dengan penjual.

Adapun dakwaan bahawa perkara ini mengandungi unsur gharar adalah tidak tepat. Ini kerana akad jual beli adalah jelas dari sudut harga, barang dan syarat. Kehilangan komisen affiliate adalah isu perniagaan dan persaingan pasaran. Ia ada dimensi syarak, namun tidak terkait secara langsung dengan keabsahan akad jual beli yang dibuat oleh pembeli.

Penggunaan aplikasi Mova untuk mendapat cashback dalam pembelian di platform e-dagang seperti TikTok dan Shopee adalah harus, dengan syarat wang yang diperoleh adalah halal serta transaksi dijalankan secara telus dan mematuhi hukum syarak. Namun begitu, setiap Muslim hendaklah berhati-hati dengan sebarang transaksi yang mencurigakan, serta segera mendapatkan penjelasan daripada pihak berautoriti bagi memastikan rezeki yang diperoleh benar-benar halal.

 

والله أعلم بالصواب

Sekian, terima kasih.     "
https://emusykil.muftiselangor.gov.my/index.php/site/jawapan?id=7412,"  Soalan

Assalammualaikum Tuan/Puan,

Saya ingin mengajukan pertanyaan yang serius mengenai tuntutan bayaran kerja lebih masa (OT).

Persoalan 1:

Saya mula bekerja di Syarikat A pada bulan Jun 2024. Saya layak menuntut bayaran kerja lebih masa (OT), dan saya mula melakukan kerja lebih masa bermula Julai 2024 hingga Oktober 2024.

Saya tidak pernah berniat untuk menipu atau menuntut OT secara berlebihan. Ada hari-hari tertentu saya benar-benar bekerja lebih masa disebabkan beban kerja yang banyak. manakala pada hari-hari lain, saya pulang lewat kerana sengaja mengambil masa yang lama untuk menyiapkan kerja. Contohnya, saya sepatutnya tamat kerja pada jam 5 petang, tetapi saya memilih untuk buat OT dan menyiapkan kerja sehingga jam 7 malam. Dalam tempoh OT itu, saya ada berhenti seketika untuk solat atau berehat sebentar (seperti merokok) selama 5–10 minit atau bersembang. Selain itu, saya juga pernah datang bekerja pada hari Ahad untuk menyiapkan kerja dan dalam masa yang sama untuk mendapatkan pendapatan tambahan melalui OT. Semua kerja lebih masa ini dipersetujui oleh pengurus saya, dan setiap tuntutan OT saya juga telah diluluskan oleh pengurus jabatan dan pengurus kilang.

Namun begitu, saya kini berasa sedikit gelisah mengenai status duit OT yang saya terima – adakah ianya halal atau haram? Jika ada bahagian daripada tuntutan OT tersebut yang tidak layak saya tuntut, bagaimana cara saya boleh “membayar balik” atau menebusnya, memandangkan saya tidak pasti jumlah sebenar yang mungkin tidak sepatutnya saya tuntut? Saya juga ingin maklumkan bahawa selepas Oktober 2024, saya masih ada melakukan kerja lebih masa tetapi tidak menuntut sebarang bayaran OT. Bolehkah ini dianggap sebagai bentuk bayaran balik atau pampasan terhadap mana-mana tuntutan OT terdahulu yang mungkin berlebihan?

 

Persoalan 2:

Jika pada october 2024 jumlah wang dalam akaun bank saya adalah RM15,000. Jumlah keseluruhan bayaran OT yang saya terima dari Julai hingga Oktober 2024 adalah sekitar RM10,000. Maka, jumlah keseluruhan simpanan yang saya miliki adalah RM25,000. Jika wang OT tersebut dianggap sebagai sumber yang tidak halal, adakah saya dikira telah menggunakan wang haram untuk makan, berbelanja atau menanggung perbelanjaan harian saya?

Bolehkah saya menganggap bahawa saya hanya menggunakan RM15,000 daripada sumber yang halal (iaitu gaji biasa tanpa OT), manakala baki RM10,000 yang diragui masih belum digunakan?

 

Persoalan 3:

Saya baru sahaja mendirikan rumah tangga pada Mei 2025. Perkara ini sangat penting bagi saya kerana sebahagian besar perbelanjaan perkahwinan saya dibiayai menggunakan wang simpanan saya sendiri. Adakah saya dikira telah menggunakan wang yang haram (jika OT itu haram) untuk tujuan perkahwinan, walaupun baki simpanan saya sekarang masih ada RM10,000?

Bolehkah saya menganggap bahawa baki RM10,000 tersebut adalah wang daripada OT yang meragukan, dan wang yang telah digunakan sebelum ini adalah daripada sumber yang halal?


Persoalan 4

Saya bekerja di Selangor dan telah menghadiri kursus rasmi anjuran syarikat yang berlangsung dari 25 Ogos hingga 29 Ogos 2025 di Pulau Pinang. Mengikut syarat tuntutan yang ditetapkan, saya difahamkan bahawa saya hanya dibenarkan untuk membuat tuntutan perjalanan bagi tempoh 25 Ogos hingga 29 Ogos sahaja. Namun begitu, saya terpaksa bergerak lebih awal, iaitu pada 24 Ogos 2025 (Ahad), dari Selangor ke Seberang Jaya bagi memastikan saya tiba tepat pada masanya dan bersedia untuk hari pertama kursus pada keesokan harinya.

Sehubungan dengan itu, saya ingin memohon kepastian sama ada saya dibenarkan untuk menuntut kos perjalanan pada 24 Ogos 2025, memandangkan saya telah menggunakan kenderaan sendiri dan menanggung kos perjalanan seperti petrol, tol dan parkir. Jumlah kos perjalanan pergi dan balik dari Selangor ke Pulau Pinang sahaja telah melebihi RM100. Ini belum termasuk kos harian untuk perjalanan dari tempat penginapan saya (yang saya uruskan sendiri kerana tiada penginapan disediakan oleh pihak syarikat) ke lokasi kursus sepanjang tempoh 25 hingga 29 Ogos 2025.

Berdasarkan perbincangan saya bersama pihak HR sebelum ini, saya dimaklumkan bahawa had tuntutan harian adalah sebanyak RM150. Justeru, saya ingin memohon penjelasan sama ada tuntutan perjalanan bagi tarikh 24 Ogos 2025 boleh diterima, memandangkan tujuan saya hanyalah untuk menampung kos sebenar yang telah dibelanjakan, dan bukan untuk mendapatkan keuntungan.

Tolong Bantu Saya","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Persoalan 1

Secara umumnya setiap harta yang diperoleh mestilah melalui jalan yang halal. Firman Allah SWT dalam surah an-Nisa' ayat 29:

يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ مِّنكُمْ

Maksudnya: Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu.

Kerja lebih masa (OT) adalah satu bentuk kontrak kerja yang diiktiraf syarak, kerana ia dipersetujui antara pekerja dan majikan. Maka, selama mana pekerja benar-benar hadir dan menunaikan kerja dalam tempoh OT, tuntutan bayaran itu adalah halal.

Oleh itu dalam isu yang dibangkitkan, terdapat dua keadaan:

OT kerana beban kerja sebenar – bayaran ini halal sepenuhnya kerana ia dilaksanakan dengan keredaan majikan.

OT kerana sengaja melambatkan kerja – jika benar kerja itu boleh diselesaikan dalam waktu pejabat biasa tetapi sengaja dilengahkan, maka ia boleh dianggap tidak amanah. Namun, memandangkan saudara telah mendapat keizinan dan kelulusan pengurus untuk bekerja lebih masa, maka bayaran tersebut tetap sah dari sudut undang-undang pekerjaan, dan tidak termasuk kategori “harta haram” secara mutlak. Cuma, ia boleh mengurangkan keberkatan rezeki kerana unsur tidak telus.

Berkenaan waktu rehat sebentar seperti solat, makan atau berbual, perkara ini dimaafkan selama mana ia tidak melampaui kebiasaan manusia normal. Bahkan, majikan biasanya sudah maklum bahawa OT tidak bermakna 100% masa digunakan tanpa henti. Maka, ia tidak menjejaskan kehalalan OT.

Manakala mengenai rasa ragu sama ada terdapat sebahagian tuntutan OT yang tidak sepatutnya dibuat, syarak menekankan konsep ihtiyat (berhati-hati) dalam rezeki. Rasulullah SAW bersabda:

دَعْ مَا يَرِيبُكَ إِلَى مَا لَا يَرِيبُكَ

Maksudnya: Tinggalkanlah perkara yang meragukan kamu kepada perkara yang tidak meragukan kamu. (Riwayat al-Tirmizi)

Berhubung persoalan “membayar balik”, terdapat beberapa pilihan:

Jika mampu mengenal pasti jumlah yang meragukan, boleh dipulangkan kepada syarikat sebagai lebihan bayaran.

Jika tidak pasti jumlahnya, maka cara yang baik ialah bekerja secara lebih ikhlas tanpa menuntut bayaran OT seperti yang saudara telah lakukan selepas Oktober 2024. Ini boleh dianggap sebagai bentuk “pampasan” dan usaha mengembalikan hak majikan.

Selain itu, saudara boleh juga bersedekah dengan sebahagian daripada pendapatan OT tersebut, dengan niat sekiranya ada bahagian yang syubhah, ia digantikan dengan pahala kebajikan.

Persoalan 2 dan 3

Berhubung percampuran wang gaji halal (RM15,000) dengan OT yang diragui (RM10,000), ulama menyebut ia termasuk dalam kategori harta bercampur (المال المختلط). Secara asasnya dalam menguruskan harta yang bercampur ini adalah seperti berikut:

Jika jumlah halal lebih besar, maka boleh dianggap perbelanjaan yang dibuat adalah daripada bahagian halal.

Jika jumlah yang tidak halal lebih besar, maka wajib lebih berhati-hati.

Dalam situasi saudara, jumlah gaji halal (RM15,000) melebihi OT yang diragui (RM10,000). Maka, saudara boleh menganggap bahawa perbelanjaan harian dan juga kos perkahwinan datang daripada bahagian gaji halal. Baki RM10,000 yang masih ada boleh dianggap sebagai bahagian OT yang meragukan.  

Persoalan 4:

Tuntutan perjalanan (claim) termasuk dalam kategori urusan kontrak antara pekerja dan majikan. Ia hanya halal jika dibuat berdasarkan kos sebenar yang benar-benar dibelanjakan, selaras dengan syarat yang telah ditetapkan oleh majikan. Jika seseorang menuntut lebih daripada haknya atau di luar peraturan yang ditetapkan tanpa izin, maka itu termasuk dalam memakan harta secara batil.

Dalam situasi yang disebutkan, peraturan syarikat menyatakan bahawa tuntutan hanya dibenarkan bermula 25 Ogos hingga 29 Ogos 2025. Namun saudara telah bergerak awal pada 24 Ogos kerana keperluan munasabah bagi memastikan kehadiran tepat pada masanya. Dari sudut syarak:

Jika majikan membenarkan, maka tuntutan kos perjalanan pada 24 Ogos adalah halal kerana ia termasuk dalam keizinan dan ridha pemberi hak.

Jika majikan tidak membenarkan, maka tuntutan pada 24 Ogos tidak boleh dibuat walaupun kos itu benar-benar wujud, kerana melanggar syarat kontrak. Dalam keadaan ini, kos tersebut dianggap sebagai perbelanjaan peribadi yang tidak boleh dituntut.

Oleh itu, kesimpulannya, tuntutan kos perjalanan pada 24 Ogos 2025 hanya dianggap halal jika mendapat keizinan majikan kerana ia di luar tempoh rasmi kursus. Jika majikan tidak membenarkan, maka tuntutan itu tidak boleh dibuat, walaupun saudara memang telah berbelanja lebih awal. Dalam keadaan tersebut, kos perjalanan pada 24 Ogos adalah tanggungan peribadi.

والله أعلم بالصواب

Sekian, terima kasih.                                                                     "
https://emusykil.muftiselangor.gov.my/index.php/site/jawapan?id=7413,"  Soalan

Assalamualaikum wbt,

Sya ingin mendapatkan pandangan dan penjelasan daripada pihak tuan mengenai hukum seorang Muslim bekerja di sebuah syarikat antarabangsa yang terlibat dalam industri cryptocurrency.

Syarikat ini merupakan sebuah leading crypto market-making and trading firm yang beroperasi sejak tahun 2017. Aktiviti utama mereka termasuk menyokong projek token, bursa (exchanges), dan institusi dengan penyelesaian market-making, kepakaran DeFi, struktur perbendaharaan, serta pelaburan modal teroka. Syarikat ini juga mencatatkan lebih daripada $50 bilion jumlah dagangan tahunan melibatkan lebih 1,000 aset digital di 65+ bursa global.

Individu Muslim yang dimaksudkan berkhidmat dalam jabatan Human Resources (HR), dan tidak terlibat secara langsung dalam aktiviti perdagangan atau pelaburan crypto syarikat.

Soalan saya:

Apakah hukum bagi seorang Muslim bekerja di jabatan HR di syarikat crypto sebegini?

Adakah pekerjaan dalam bahagian sokongan (seperti HR, pentadbiran, IT, atau pemasaran) dikira terlibat secara langsung dengan aktiviti syarikat dari sudut hukum syarak?

Apakah garis panduan yang wajar dipertimbangkan sebelum menerima atau mengekalkan pekerjaan dalam bidang ini?

Saya amat menghargai bimbingan serta fatwa daripada pihak Jabatan Mufti bagi membantu membuat keputusan yang selari dengan tuntutan syariat Islam.

Sekian, terima kasih atas perhatian dan nasihat yang diberikan.

Wassalam.","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan,

Pada dasarnya, hukum asal bekerja di sesebuah syarikat adalah harus, selagi pekerjaan tersebut tidak melibatkan perbuatan yang diharamkan secara langsung seperti mencuri, menipu, memakan riba, dan sebagainya. Namun, jika pekerjaan itu berada dalam satu ekosistem yang bercanggah dengan syariat, ia perlu diteliti dari pelbagai sudut. 

Dalam konteks ini, dua aspek utama yang mestI diperhalusi iaitu:

Hukum asal bekerja dalam syarikat  yang terlibat dalam cryptocurrency.

Hukum bekerja dibahagian yang tidak ada kaitan secara langsung dengan aktiviti utama syarikat.

Keputusan Mesyuarat Jawatankuasa Fatwa Negeri Selangor Kali Ke-4/2021 pada 8 Muharram 1443H bersamaan 17 Ogos 2021 telah memutuskan bahawa:

Harus untuk menjalankan urus niaga menggunakan mata wang digital sama ada sebagai perantara pembayaran (medium of payment), pemindahan wang (remittance) dan aset simpanan sekiranya memenuhi parameter-parameter di bawah:

a) Urus niaga melibatkan mata wang digital hendaklah dilakukan melalui platform pertukaran mata wang digital berlesen yang diluluskan dan dikawal selia oleh pihak berautoriti sahaja;

b) Pengguna hendaklah mempunyai pengetahuan yang mencukupi mengenai:    

          i. Jenis, ciri-ciri utama dan risiko berkaitan mata wang digital;  

         ii. Perkara-perkara teknikal yang mencukupi mengenai bagaimana untuk memperoleh mata wang digital dan di mana ia perlu disimpan untuk memastikan keselamatannya;    

        iii. Peraturan-peraturan yang ditetapkan oleh platform pertukaran mata wang digital berlesen yang diluluskan dan dikawal selia oleh pihak berautoriti; dan    

        iv. Undang-undang dan peraturan yang berkaitan mata wang digital.

c) Sebagaimana mata wang yang lain, mata wang digital hendaklah tidak digunakan sebagai bayaran kepada barangan, perkhidmatan dan aktiviti tidak patuh Syariah seperti pembelian dadah, pelacuran, perjudian dan pendanaan aktiviti keganasan serta penggubahan wang haram.

Ini bermakna berdasarkan keputusan di atas, cryptocurrency tidak dihukum haram secara mutlak, bahkan harus digunakan  jika menepati garis panduan di atas.

Dalam hal ini,  seorang pekerja muslim disyarikat crypto yang beroperasi menepati  dengan garis panduan berlesen dan patuh syarak, maka hukum bekerja adalah harus. Namun, jika syarikat crypto tersebut terlibat dengan transaksi yang bertentangan dengan fatwa atau bercanggah dengan syarak seperti spekulasi melampau, perjudian maya atau tidak berlesen, maka hukum bekerja dengan syarikat tersebut boleh jatuh kepada makruh atau haram kerana termasuk dalam membantu aktiviti yang meragukan sebagaimana firman Allah SWT dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَىٰ وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Oleh itu, sebagai seorang Muslim yang mengutamakan aspek halal dan ṭayyib dalam mencari rezeki, adalah wajar untuk menyemak pematuhan syarikat dari sudut syarak dan undang-undang. Hal ini termasuk memastikan syarikat beroperasi melalui platform pertukaran yang berlesen serta dikawal selia oleh pihak berautoriti. Pada masa yang sama, niat bekerja mestilah jelas untuk mencari rezeki yang halal lagi diberkati oleh Allah SWT.

الله أعلم بالصواب

Sekian, terima kasih.

 "
https://emusykil.muftiselangor.gov.my/index.php/site/jawapan?id=7415,"  Soalan

Assalamualaikum, Tuan.

 

Sy dalam dilema sama ada ingin bekerja di syarikat telekomunikasi di mana salah satu pemegang sahamnya adalah syarikat Magnum (Syarikat judi) dengan pegangan saham 8%.

Secara kasar, syarikat telekomunikasi ini, tiada kaitan perniagaan yg haram kerana hanya tertumpu pada telekomunikasi sahaja. Tetapi disebabkan salah satu pemegang saham syarikat ini yang menyalurkan kewangan tetapi dari sumber yg haram iaitu judi.

Adakah sy dikira bekerja di tempat yang haram & adakah pendapatan saya juga haram? Ucapan terima kasih untuk jawapan yang akan diberikan nanti.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Firman Allah SWT dalam Surah al-Ma’idah ayat 90:

يَا أَيُّهَا الَّذِينَ آَمَنُوا إِنَّمَا الْخَمْرُ وَالْمَيْسِرُ وَالْأَنْصَابُ وَالْأَزْلَامُ رِجْسٌ مِنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

Namun dalam konteks soalan yang dikemukakan, ada beberapa pertimbangan yang perlu diteliti, iaitu:

Jika syarikat tersebut tidak menjalankan sebarang aktiviti yang haram.
Jika tugas atau peranan dalam syarikat itu tidak melibatkan perkara yang haram.
Jika sumber pendapatan utama syarikat telekomunikasi itu bukan daripada aktiviti yang haram.

Sekiranya ketiga-tiga pertimbangan ini dapat dipastikan, maka pendapatan hasil pekerjaan di syarikat tersebut adalah halal dan harus bekerja di sana, walaupun terdapat pemegang saham yang memperoleh pendapatan daripada sumber tidak halal.

Tambahan pula, pemilikan saham sebanyak 8% oleh syarikat judi tidak menjadikan mereka pemegang saham majoriti serta tidak memberi kuasa untuk menentukan dasar atau operasi harian syarikat.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7421,"  Soalan

Assalamualaikum, 

Saya merupakan pengguna dan ""good paymaster"" Kad Kredit (Islamik) dan SPayLater yang disahkan patuh Syariah oleh firma penasihat Syariah seperti Amanie Advisors dan mendapat kelulusan dari Majlis Penasihat Syariah Suruhanjaya Sekuriti. Baru-baru ini saya telah menerima tawaran dan telah medaftar untuk Grab Pay Later. Namun setelah memeriksa dan mengkaji, saya dapati bahawa Grab paylater masih belum memgang status ""Shariah Compliant"". Apakah hukum / Bolehkah saya, hanya menggunakan servis Grab paylater, yang saya yakin/percaya patuh syariah seperti servis-servis yang dikenakan 0% interest and zero hidden charges dan membayar semuanya mengikut masa-masa yang ditetapkan, tanpa dikenakan apa-apa cas tambahan seperti mana/seperti juga saya pergi/makan di gerai (tepi jalan) /kedai yang belum disahkan Halal oleh JAKIM, namun saya percaya dan yakin halal mungkin kerana ""MUSLIM OWNER/OWNED"", staf Muslim/ kelihatan bersih/ saya sendiri sudah bertanya kepada kedai tersebut.

Saya hendak menggunakan kemudahan / servis  ini kerana mereka menyediakan kemudahan-kemudahan seperti cashback / voucher  dan lain-lain yang memberikan lebih penjimatan berbanding pembayaran secara tunai.

 ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, pada asasnya menggunakan perkhidmatan Grab paylater yang diyakini patuh Syariah iaitu servis yang tidak dikenakan 0% interest, tiada caj tersembunyi dan tindakan puan membayar mengikut masa yang ditetapkan adalah harus selagi mana tiada transaksi yang melibatkan unsur riba, gharar dan sebagainya yang dilarang syarak. Namun begitu, perkhidmatan ini masih belum mendapat pengesahan perkhidmatan yang patuh Syariah dari pihak berautoriti. Sebagai seorang Muslim, adalah sebaiknya puan mengambil langkah berhati-hati supaya tidak terlibat dengan perkara yang boleh membawa kepada syubhah. 

Utamakan perkhidmatan yang telah disahkan patuh Syariah atau membayar secara tunai walaupun tidak dapat menggunakan kemudahan yang disediakan yang memberi lebih penjimatan. Analogi berkenaan kedai yang belum disahkan halal, sedikit berbeza dengan isu muamalat. Hal ini kerana transaksi muamalat khususnya berkaitan hutang atau jual beli boleh berisiko terdedah kepada unsur riba. Jadi, adalah sebaiknya menggunakan perkhidmatan kewangan yang telah disahkan patuh Syariah oleh pihak berautoriti. 

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7423,"  Soalan

Assalamualaikum 

saya bekerja di muji , muji ini kedai retail yang menjual perabot , baju dan makanan. Namun, saya baru perasan bahawa terdapat penjualan makanan yang mengandungi babi seperti marshmallow. Persoalan saya perlukah saya teruskan atau berhenti dan mencari pekerjaan lain?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan,

Secara asasnya, hukum bekerja di sesuatu tempat bergantung kepada aktiviti utama (core business) dan tugas yang dilakukan oleh seseorang dalam organisasi tersebut.

Jika kita lihat kepada situasi saudara, MUJI ialah sebuah kedai retail yang menjual pelbagai jenis barangan seperti pakaian, perabot, alat tulis dan makanan. Maka, aktiviti utamanya bukanlah berasaskan penjualan makanan haram, tetapi lebih kepada perniagaan umum yang dipercayai sebahagian besar perniagaannya adalah halal, namun dalam masa yang sama ia juga turut menjual sedikit barangan tidak halal seperti produk yang mengandungi babi.

Dalam hal ini, hukum bekerja di tempat tersebut dibenarkan sekiranya tugas saudara tidak terlibat secara langsung dengan urusan penjualan atau promosi produk yang haram itu. Contohnya, jika saudara bertugas di bahagian perabot, pakaian atau khidmat pelanggan umum, maka pendapatan saudara masih dianggap halal, kerana sumber utamanya bukan dari urusan haram.

Namun, jika tugas saudara secara langsung mengurus, mempromosi, membungkus, atau menjual produk makanan yang mengandungi bahan haram, maka ketika itu pendapatan saudara menjadi syubhah atau haram, kerana terdapat unsur ta‘āwun ‘alā al-ithm (tolong-menolong dalam dosa). Sebagaimana Firman Allah Ta‘ala dalam surah al-Maidah ayat ke-2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan tolong-menolonglah kamu dalam perkara kebajikan dan taqwa, dan janganlah kamu tolong-menolong dalam dosa dan permusuhan.

Maka, langkah terbaik ialah:

Nilai semula posisi kerja saudara. Jika tidak terlibat langsung dengan produk haram, saudara boleh kekal bekerja sambil berusaha mencari peluang pekerjaan lain yang lebih bersih dari unsur syubhah.

Jika ada pilihan lain yang lebih suci sumbernya, maka berpindah kerja adalah lebih afdhal sebagai langkah berhati-hati terhadap rezeki.

Jika sukar untuk berpindah buat masa ini, saudara boleh kekal sementara, namun dengan niat untuk mencari rezeki yang lebih bersih sebaik sahaja ada peluang, dan pastikan saudara tidak mempromosi atau menjual produk yang haram itu.

والله أعلم بالصواب

Sekian. Terima kasih. "
https://emusykil.muftiselangor.gov.my/index.php/site/jawapan?id=7424,"  Soalan

Assalamualaikum..saya ada sedikit pertanyaan berkenaan pembahagian harta pusaka.harta pusaka atas nama ayah saya. Ayah saya meninggal dahulu sebelum bapa dan ibunya.  Beliau meninggalkan seorang isteri dan 5 anak perempuan. Adik lelaki arwah telah dilantik sebagai pemegang amanah sehingga anak arwah mencapai umur 18 tahun..sekarang anak2 arwah semua  sudah genap 18 tahun.selepas arwah meninggal, bapa arwah pula meninggal.selepas itu ibu arwah pula meninggal. waris yang masih hidup adalah isteri, 5 anak perempuan arwah, 2 saudara lelaki sebelah ayah dan 4 saudara perempuan sebelah ayah. soalan saya, siapakah waris yang akan menerima dan berapa kah nisbahnya.

 

terima kasih.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, ketika ayah puan meninggal (si mati) masih mempunyai waris yang layak untuk menerima harta pusaka. Antara waris yang layak menerima harta pusaka adalah isterinya (ibu puan), bapa dan ibunya (datuk dan nenek puan) sebelum mereka meninggal dunia, saudara lelaki seibu dan sebapanya (bapa saudara puan), saudara perempuan seibu dan sebapanya (ibu saudara puan) dan anak perempuannya (adik beradik perempuan puan).

Pembahagian ini dibuat setelah hak si mati dilunaskan seperti pengurusan jenazah dan hutang-hutang beliau yang perlu ditunaikan semasa beliau masih hidup. Mengenai nilai nisbah yang akan diterima oleh mereka yang layak menerima harta pusaka, puan boleh merujuk ke Mahkamah Syariah dan  Majlis Agama Islam Selangor (MAIS) bahagian harta pusaka untuk mendapatkan nisbah pembahagian yang sebenarnya. 

 والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7426,"  Soalan

Yang bertanya anak saudara:

Ada rumah di sg petani dgn 4 nama:

1) Bapa ( dah meninggal)

2) Emak ( dah meninggal)

3) Abang ( dah meninggal)- tapi ada anak lelaki

4) Anak perempuan-(anak saudara)- masih hidup- umur 50an.

macamana harta pesaka rumah itu utk di faraid kan?","Jawapan  

السلام عليكم ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, harta tak alih berupa sebuah rumah perlu diuruskan bagi penama yang telah meninggal dunia iaitu arwah bapa, arwah emak dan arwah abang bagi menentukan waris yang berhak ke atas pusaka masing-masing. Untuk mengetahui pembahagian faraid perlulah melalui proses siasatan waris bagi mengetahui maklumat yang tepat. Antara maklumatnya adalah status ibu bapa si mati, tarikh kematian setiap kematian, perkahwinan bagi setiap kematian dan waris-waris yang masih hidup bagi setiap kematian.

Dinasihatkan agar pihak tuan membuat prosedur pembahagian harta pusaka di Pejabat Pusaka Kecil di daerah harta pusaka berada atau pihak tuan bolehlah menghubungi Bahagian Baitulmal MAIS di talian 03-5514 3773 bagi mendapatkan khidmat nasihat berkaitan urus pusaka secara atas talian.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7427,"  Soalan

Assalamualaikum..

Saya nak tanya Ustaz/ustazah mengenai harta pusaka arwah ayah kami,kami baru tahu yg abg sulung kami anak tak saf taraf dan bukan dari ayah yg sama,mcmana kami nak uruskan harta pusaka arwah ayah..tetapi abg sulung kami berbinkan arwah ayah...bolehkah difaraidkan juga,terima kasih.","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada situasi yang dikemukakan, abang sulung puan tidak layak mewarisi harta pusaka ayah puan walaupun namanya berbinkan arwah ayah kerana tiada hubungan nasab (keturunan sah). Abang sulung puan hanya berhak mewarisi harta daripada ibunya dan keluarga sebelah ibunya sahaja. 

Oleh yang demikian, bagi penentuan waris yang berhak ke atas kematian arwah ayah puan, dinasihatkan agar pihak puan membuat permohonan sijil faraid di Mahkamah Syariah bagi mengelakkan sebarang kecelaruan berlaku sesama waris. Disarankan agar pihak puan mengemukakan fakta-fakta yang sebenar ketika perbicaraan penentuan waris di hadapan Hakim Mahkamah Syariah bagi mengelakkan ada pihak mendapat bahagian daripada harta peninggalan secara batil.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7430,"  Soalan

Assalamualaikum. Saya ada kemusykilan. Boleh kah saya bermain game dan menjadi orang tengah dalam transaksi hack antara hacker dan juga pelanggan? Pelanggan tersebut bayar duit kepada hacker dan saya akan bagitahu apa yang perlu dibuat kepada pelanggan. Pelanggan ada yang islam dan ada yang bukan islam manakala hacker tersebut adalah bukan islam. Kalau dapat pelanggan yang ingin membeli dengan harga tinggi tertentu, saya akan dapat commission berbentuk duit secara online daripada hacker tersebut. Dan saya juga akan dapat barang yg dihack dalam game account saya secara percuma. Adakah duit itu haram?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Allah SWT berfirman dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil

Menjadi orang tengah dalam urus niaga yang melibatkan penggodaman (hacking) adalah berisiko tinggi secara undang‑undang dan etika kerana perbuatan ini seolahnya mencuri dan mengambil bukan hak. Menyokong atau membantu aktiviti haram (termasuk memindah atau menerima wang yang berkaitan serangan siber) boleh membawa kepada tuduhan jenayah, rampasan aset, dan kesan peribadi yang serius.

Dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Oleh yang demikian, berdasarkan penjelasan terhadap bentuk pekerjaan yang dinyatakan, maka hukum pekerjaan tersebut adalah haram, dan pendapatan yang diperoleh daripadanya juga dikira tidak halal kerana bersumber daripada perkara yang diharamkan oleh syarak.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7437,"  Soalan

Assalamualaikum,

Saya ada soalan mengenai hutang. Bagaimana nak bayar semula tapi saya tak tahu siapa orangnya.

Ceritanya begini, waktu saya umur 15 tahun, saya jadi setiausaha kelab dan waktu tu kelab ada minta kutipan wang RM5 atau RM3, saya tak ingat, untuk jamuan akhir tahun kelab. Saya ada kumpul dalam RM200+ dari ramai orang. Saya tak ingat langsung pasal duit tu samada saya bagi dekat bendahari ke tak saya betul-betul takda memori, yang saya ingat cuma saya pernah sekali beli makanan guna duit itu dan saya rasa saya dah guna semua duit itu. Untuk apa? Saya tak ingat. Tapi at the same time saya rasa macam tak logik sebab takkan lah saya boleh lepas macamtu je? Tapi tu lah saya ni rasa yakin sangat saya ada guna duit tu.

Jadi macam mana ya untuk saya bayar semula duit tu? Bolehkah kalau saya sedekah ke masjid? Mohon pencerahan.

Terima kasih mufti.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Allah SWT berfirman dalam surah al-Baqarah ayat 188:

وَلَا تَأْكُلُوا أَمْوَالَكُم بَيْنَكُم بِالْبَاطِلِ

Maksudnya: Dan janganlah sebahagian kamu memakan harta sebahagian yang lain di antara kamu dengan jalan yang batil

Ayat ini memberi peringatan agar setiap harta yang diurus atau diterima hendaklah berdasarkan cara yang sah dan benar, serta dijauhi daripada sebarang bentuk pengambilan harta secara tidak adil atau meragukan.

Namun dalam keadaan puan menghadapi kesukaran untuk memastikan semula jumlah kutipan yang dibuat secara individu, atau tidak mengingati dengan tepat nilai yang telah diterima, maka langkah terbaik ialah menganggarkan jumlah tersebut dengan menambah sedikit nilai agar lebih diyakini dan menenangkan hati bahawa tanggungjawab telah disempurnakan.

Setelah itu, jumlah berkenaan bolehlah diserahkan sama ada kepada Majlis Agama Islam Negeri, masjid atau surau, atau golongan fakir miskin dengan niat sedekah bagi menggantikan amanah yang tidak dapat disalurkan dengan pasti.

Akhir sekali, perbanyakkan istighfar serta mohonlah keampunan daripada Allah SWT atas perkara yang telah berlaku. Semoga Allah menerima amalan puan, melapangkan hati dengan ketenangan, dan mengurniakan ganjaran atas keikhlasan dalam menyempurnakan amanah ini.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7438,"  Soalan

Assalamualaikum,

Saya bekerja di syarikat yang membuat mesin conveyor kepada pelanggan syarikat. Baru-baru ini kami mendapat projek untuk membuat conveyor yang membawa botol minumam alkohol.

Saya sebagai jurutera di syarikat perlu membuat reka bentuk conveyor untuk projek tersebut. Apakah hukum pekerjaan yang saya lakukan ?

Saya faham perniagaan yang terlibat dalam minuman alkohol adalah haram, tapi sayarikat saya bekerja bukan membuat sistem untuk minuman alkohol secara khusus, cuma conveyor kami digunakan untuk membawa barangan tersebut. Syarikat saya bekerja adalah syarikat non-muslim dan 90% jurutera adalah berbangsa melayu islam.

Saya tiada pilihan lain untuk mengelak projek ini kerana kekurangan jurutera non-muslim.

Pilihan lain untuk mengelak adalah degan berhenti kerja. Jika saya berhenti kerja, ia akan memberikan kesan lebih teruk kepada saya kerana kehilangan punca pendapatan.

Mintak pihak Jabatan Mufti Selangor boleh memberikan pencerahan berkenaan isu ini. Terima kasih.","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Berdasarkan situasi yang diterangkan, tuan masih boleh bekerja di syarikat terbabit dan gaji yang diterima masih boleh diterima. Hal ini kerana bukan tuan berurusan secara langsung dalam membuat keputusan projek tersebut. Bahkan ia adalah keputusan syarikat tempat tuan bekerja. Tuan boleh bekerja seperti biasa dengan syarat tidak meredai syarikat arak tersebut. Hadis yang diriwayatkan daripada Abu Bakar RA, sabda Nabi SAW:

مَنْ رَأَى ‌مِنْكُمْ ‌مُنْكَرًا فَلْيُغَيِّرْهُ بِيَدِهِ، فَإِنْ لَمْ يَسْتَطِعْ فَبِلِسَانِهِ، فَإِنْ لَمْ يَسْتَطِعْ فَبِقَلْبِهِ، وَذَلِكَ أَضْعَفُ الْإِيمَانِ

Maksudnya: Sesiapa antara kamu melihat kemungkaran, maka ubahlah dengan tangannya. Jika ia tidak mampu, maka dengan lisannya. Dan jika ia tidak mampu, maka dengan hatinya. Dan itu adalah selemah-lemahnya iman. (Riwayat al-Bukhari)

Pada masa yang sama perbanyakkan istighfar serta berdoa agar Allah SWT memberikan jalan keluar dari permasalahan yang dihadapi.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7445,"  Soalan

Assalamualaikum, saya ingin bertanya. Apakah hukum membeli rumah low cost lebih daripda satu untuk disewakan. Rumah low cost landed bernilai RM350K. Rumah landed di sekitarnya sudah bernilai RM500K ke atas. Di mana sangat mahal dan berada di luar kemampuan. Harap tuan/puan dapat membalas pertanyaan saya ini. Terima kasih. ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, secara asasnya hukum membeli rumah untuk disewakan adalah harus menurut Syarak selagi mana ia dilakukan secara sah dan tidak mengandungi unsur penipuan, kezaliman atau perlanggaran terhadap hak orang lain. Hal ini kerana, rumah kos rendah kebiasaannya diperuntukkan khas untuk golongan yang berpendapatan rendah sebagai salah satu usaha kerajaan membantu rakyat memiliki rumah pertama dan mampu milik. 

Justeru, sekiranya pembelian rumah kos rendah tersebut dibuat mengikut syarat dan ketetapan yang ditetapkan oleh pihak berkuasa, serta tidak menafikan hak individu yang lebih layak dalam skim berkenaan, maka hukumnya adalah harus untuk membeli rumah tersebut dan seterusnya menyewakannya.

Namun, jika pembelian tersebut melanggar syarat asal skim, seperti membeli lebih daripada satu unit sedangkan kelayakan hanya satu, atau membeli dengan tujuan pelaburan semata-mata tanpa keperluan tempat tinggal sebagaimana objektif skim itu diwujudkan, maka perbuatan tersebut tidak dibenarkan. Ia termasuk dalam kategori penipuan, penyalahgunaan kemudahan, serta menzalimi hak golongan yang sepatutnya menerima manfaat tersebut.

Selain itu, pembelian tanpa memenuhi kelayakan juga bercanggah dengan Syarak dan melanggar peraturan undang-undang yang ditetapkan.

والله أعلم بالصواب

Sekian. Terima kasih. "
https://emusykil.muftiselangor.gov.my/index.php/site/jawapan?id=7453,"  Soalan

Assalamualaikum w.b.t. Tuan Mufti.

Saya ada beberapa soalan, saya pernah bekerja sebagai “debt collector” pengutip hutang / pinjaman di sebuah bank konvensional, tetapi turut menyediakan perkhidmatan perbankan Islam.

 

Portfolio :-

Portfolio kutipan hutang / pinjaman yang dipegang bagi pinjaman konvensional dan Islamik adalah lebih kurang sama.

 

Skop kerja :-

1) Membuat kutipan hutang / pinjaman bagi pelanggan yang mempunyai tunggakan bayaran bagi kedua-dua akaun pinjaman konvensional dan Islamik sejak tahun 2014. 

 

2) Membuat “restructuring” akaun pinjaman bermula pada tahun 2020, dengan menyediakan “offer letter of restructuring accouns” surat tawaran / kontrak perjanjian bagi kedua-dua akaun pinjaman konvensional dan Islamik jika terdapat pelanggan yang mempunyai masalah kewangan dalam pembayaran tunggakan tersebut.

 

Selain dari menerima gaji bulanan, saya turut menerima bayaran “incentive” pada setiap bulan sekiranya berjaya mencapai KPI yang ditetapkan oleh pihak pengurusan atasan dan “incentive” ini pula akan dibayar untuk setiap akaun pinjaman yang dibuat “restructuring” berdasarkan kepada “outstanding balance” akaun pinjaman berkenaan.

 

Saya telah bertaubat, dan telah “resign” dari pekerjaan bank itu. Saya kini berada dalam keadaan dilema dan tidak senang hati sejak menerima sejumlah wang dari hasil jualan rumah sebanyak RM108,000.00 yang sebelum ini dibeli menggunakan sumber dari pendapatan Halal (hasil dari pekerjaan terdahulu) dan dari pendapatan Syubhah (hasil dari pekerjaan bank berkenaan). Wang dari hasil jualan rumah ini masih tidak terusik dan berada di dalam akaun simpanan Islamik saya.

 

Berikut adalah beberapa kemusykilan / soalan saya :-

 

1) Adakah status wang yang diterima dari hasil jualan rumah, iaitu sebanyak RM108,000.00 in dianggap sebagai wang Syubhah memandangkan rumah tersebut diperolehi dari sumber pendapatan sepertimana di bawah, dan apakah pula hukum jika menggunakan wang tersebut?

 

Info :-

Pada tahun 2016, rumah kediaman ini dibeli pada harga RM330,000.00, dan ianya berasaskan kepada pembiayaan Islamik, iaitu “Commodity Murabahah Home / Shophouse Financing-i” dari Maybank Islamic Berhad.

 

Sumber kewangan :-

o RM23,100.00 (iaitu deposit 7% dari pengeluaran akaun 2 KWSP, dan saya beranggapan ia dari sumber pendapatan Halal – kerana jumlah keseluruhan wang simpanan KWSP adalah lebih kurang RM25,000.00 setakat tahun 2013, sebelum terlibat dalam dunia perbankan konvensional bermula pada tahun 2014)

o RM9,900.00 (iaitu deposit 3% dari sumber pendapatan Syubhah – gaji dan “incentive” dari pekerjaan bank)

o RM7,000.00 (iaitu bayaran “legal fee” guaman dari sumber pendapatan Syubhah – gaji dan “incentive” dari pekerjaan bank)

o RM129,000.00 (iaitu bayaran “instalment” bulanan dan “advance payment” dari sumber Syubhah – gaji dan “incentive” dari pekerjaan bank, dan dari hasil kutipan sewa rumah berkenaan sebelum ianya berjaya dijual pada tahun lepas)

 

2) Adakah saya berhak ke atas wang yang diterima dari hasil jualan ini, dan berapakah kadar yang dibenarkan untuk kegunaan diri sendiri dan ahli keluarga saya? 

 

3) Adakah saya dibenarkan untuk mengambil wang modal yakni dari bayaran deposit 7% rumah tersebut, iaitu sebanyak RM23,100.00 memandangkan ianya adalah dari sumber Halal (dari akaun simpanan KWSP sebelum terlibat dalam dunia perbankan konvensional bermula pada tahun 2014) ?

 

4) Adakah wang tersebut perlu disalurkan kepada pihak Baitulmal dan berapakah kadar yang diperlukan bagi tujuan pembersihan harta / wang tersebut?

 

5) Adakah status wang yang diterima dari hasil kutipan sewa rumah berkenaan sebelum ini (sebelum ianya berjaya dijual pada tahun lepas) turut dianggap sebagai wang Syubhah?

 

6) Adakah wajib untuk saya menggantikan semula wang dari hasil kutipan sewa yang telah pun dibelanjakan keseluruhannya, iaitu sebanyak RM72,000.00 (bagi tempoh 6 tahun sewaan rumah berkenaan) dan menyerahkannya kepada pihak Baitulmal?

 

7) Adakah wajib untuk saya menggantikan semula wang gaji bulanan dan wang “incentive” yang telah pun dibelanjakan keseluruhannya, iaitu lebih kurang RM400,000.00 (bagi tempoh pekerjaan saya hampir 10 tahun di bank berkenaan) dan menyerahkannya kepada pihak Baitulmal? 

 

Sebagai maklumat tambahan, saya kini tidak bekerja dan bergantung kepada wang pencen arwah suami saya dan sedikit wang simpanan Tabung Haji untuk keperluan diri sendiri, tanpa ada tanggungan anak dan sebarang komitmen bulanan lain. Selain dari itu, saya juga mempunyai wang simpanan KWSP (simpanan Shariah) kurang dari RM200,000.00 setakat hari ini dan bercadang untuk turut membuat pembersihan harta / wang tersebut setelah dibenarkan untuk membuat pengeluaran sepenuhnya pada umur 55 tahun kelak.

 

Mohon pencerahan terperinci dari Tuan Mufti.

 

Terima kasih.

 ","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Kesedaran dan keinsafan pihak puan terhadap kesalahan yang dilakukan adalah sifat yang terpuji. Semoga Allah SWT menerima taubat puan dan diampun segala dosa. 

Secara umumnya, bekerja sebagai ""debt collector"" atau pemungut hutang bagi pihak pemberi hutang seperti bank adalah diharuskan. Berdasarkan kenyataan yang diberikan, portfolio pekerjaan puan adalah hampir sama di antara kovensional dan islamik. Oleh itu, boleh dianggap bahawa separuh daripada gaji bulanan yang diterima adalah diharuskan dan separuh daripadanya adalah tidak patuh syariah. Begitu wang 'incentive' yang diterima daripada pengstukturan semula pinjaman yang melibatkan riba sahaja dianggap sebagai tidak patuh syariah. Manakala wang 'incentive' daripada pengstukrutan semula pembiayaan islamik adalah diharuskan. Ini bermakna tidak semua gaji mahupun wang 'incentive' yang diterima tidak patuh syariah. Bagi memudahkan pengiraan, dianggap bahawa hasil pendapatan adalah 50% adalah halal dan 50% adalah tidak patuh syariah.

Menjawab soalan yang diajukan:

1. Hasil daripada jualan rumah bukanlah sepenuhnya dari sumber yang tidak patuh syariah. Oleh itu, harus bagi puan untuk memanfaatkan wang tersebut selepas ditolak sumber kewangan yang tidak patuh syariah.

2. Hasil daripada jualan rumah tersebut hendaklah ditolak dengan sumber yang tidak patuh syariah:

3% deposit, 9.900 /2 = 4,950

Legal fee, 7,000 /2 = 3,500

Bayaran bulanan, RM129,000 /2 = 64,500

Jumlah keseluruhan modal, 23,100 + 9,900 + 7,000 + 129,000 = 169,000

Jumlah keseluruhan wang tidak patuh syariah: 4,950 + 3,500 + 64,500 = 72,950. (43% daripada keseluruhan modal)

Jumlah keseluruhan modal yang halal, 23,100 + 72,950 = 96,050 (57% daripada keseluruhan modal)

Oleh itu, hasil tidak patuh syariah yang perlu dibersihkan adalah 43% daripada 108,000 = RM46,440

3. Diharuskan mengambil modal deposit 7% sebanyak 23,100 yang diambil dari simpanan KWSP.

4. Perlu salurkan ke Baitulmal dan pada kadar RM46,440. 

Tidak wajib menyerahkannya kepada Baitulmal seandainya wang itu telah dibelanjakan.

Memadai dengan istighfar dan bertaubat.

Namun sekiranya mempunyai kemampuan, diharuskan untuk menggantikannya walaupun secara beransur-ansur kepada phak Baitulmal.

5. Adakah status wang hasil sewa rumah sebelum jualan dianggap sebagai syubhah?

Ya, sebahagiannya kerana modal rumah datang dari campuran halal & syubhah.

Separuh daripadnya adalah halal dan separuh daripadanya adalah tidak patuh syariah.

6. Adakah wajib ganti semula wang sewa RM72,000 yang telah dibelanjakan?

Tidak wajib ganti semula, iaitu separuh daripada hasil sewaan, kerana wang itu sudah digunakan. 

Memadai dengan istighfar dan bertaubat.

Namun sekiranya mempunyai kemampuan, diharuskan untuk menggantikannya walaupun secara beransur-ansur kepada phak Baitulmal.

7. Adakah Wajib ganti semula wang gaji & insentif RM400,000 yang telah dibelanjakan?

Sama prinsip dengan hasil wang sewaan di atas.

Disarankan agar puan terus bertaubat dan memperbanyakan melakukan amalan soleh untuk mendapatkan keampunan dan rahmat daripada Allah SWT. 

والله أعلم بالصواب

Sekian, terima kasih.                                   "
https://emusykil.muftiselangor.gov.my/index.php/site/jawapan?id=7464,"  Soalan

Assalamualaikum ustaz/ustazah.saya nak tanya apa hukum kita terima duit elaun dari orang lain walaupun orang itu ikhlas memberi dan menganggap itu belanja.sebagai contoh,elaun malam = RM 30.orang tersebut ingin tukar shift dengan saya tetapi dia tak  ambil elaun tu.sepatutnya bila tukar shift malam,dia akan dapat elaun tersebut.tetapi dia bagi kepada saya atas sebab belanja dan atas dasar terima kasih kerana sudi tukar shif dengan saya.mohon pencerahan ustaz dan terima kasih ","Jawapan  

وعليكم السلام ورحمة الله وبركاته  
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada soalan yang diajukan, elaun tersebut adalah hak bagi pekerja yang bertugas pada shift berkenaan sebagaimana ditetapkan oleh syarikat. Oleh itu, jika pertukaran shift dilakukan secara suka sama suka dan tidak melanggar peraturan syarikat, maka pekerja yang bekerja pada shift malam tersebut diharuskan menerima sumbangan daripada duit elaun berkenaan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7469,"  Soalan

Salam sejahtera,

Saya ingin bertanya berkenaan hukum membuat animasi berkenaan kisah2 dlm bible. Saya bekerja dalam syarikat yg menghasilkan animasi, dan salah satu projek yang baru kami terima adalah utk membuat animasi tentang kisah-kisah dalam bible. Saya berada dalam keadaan tersepit kerana baru kehilangan kerja, jadi wajarkah saya terima projek ini? Jika hukumnya haram, saya akan terus berhenti dan cari kerja lain. Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Secara umum, bekerja di dalam membuatan animasi adalah diharuskan. Walau bagaimanapun, sekiranya animasi yang dibuat mengandungi unsur-unsur yang bercanggah dengan ajaran Islam, seperti memperlihatkan gambar atau bentuk makhluk yang dianggap haram dalam Islam (contohnya menggambarkan wajah Nabi Isa a.s.) maka ia haram untuk dibuat dan disebarkan. Selain itu, jika animasi ini menggambarkan kisah-kisah yang boleh membawa atau menyeru kepada penyelewengan akidah Islam, maka ia akan menjadi haram. 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7478,"  Soalan

Assalamualaikum Tuan Mufti. 
 

Semoga Tuan Mufti & warga mufti Selangor Dalam keadaan Sihat. Disini saya ingin bertanya tentang jawapan yang telah diberikan oleh pihak Tuan Mufti tentang riba pada tarikh 13/8/2025. Cuma di sini terdapat kekeliruan dengan jawapan dari pihak mufti. 
 

Ringkasan jawapan dari pihak mufti : 

pertama : 

Contoh: Pihak bank memberi pinjaman kepada pelanggan RM100 ribu untuk harga sebuah kereta. Pihak bank mensyaratkan bahawa pelanggan perlu memulangkan sebanyak RM120 ribu kepada pihak bank. Lebihan RM20 ribu itu adalah riba.

Manakala bagi perbankan Islam, mereka menawarkan pembiayaan secara jual beli. Iaitu pihak bank akan membeli kereta tersebut dengan harga RM100 ribu dan menjualnya kepada pelanggan dengan harga RM120 ribu. Lebihan RM20 ribu itu adalah keuntungan daripada jual beli tersebut yang diharuskan di dalam Islam. Sebagaimana firman Allah SWT di dalam surah al-Nisa' ayat 29:

Kedua : 

Berkaitan akad sewa beli, secara umumnya majoriti fuqaha mazhab Syafi‘i, Hanafi, Maliki dan Hanbali tidak membenarkan menggabungkan akad sewa dan jual beli dalam satu kontrak serentak kerana ia termasuk dalam larangan hadis yang diriwayatkan daripada Abu Hurairah RA: 

نَهَى رَسُولُ اللهِ ﷺ عَنْ بَيْعَتَيْنِ فِي بَيْعَةٍ وَاحِدَةٍ

Maksudnya: Rasulullah ﷺ melarang dua jual beli dalam satu jual beli. (Riwayat an-Nasa'i)

Namun, syarak membenarkan pelaksanaan akad ini dengan syarat akad sewaan atau ijarahdilaksanakan terlebih dahulu bagi tempoh yang telah dipersetujui. Setelah tempoh sewaan berakhir, akad jual beli yang baharu hendaklah dibuat dengan harga yang telah ditetapkan. Kaedah ini diamalkan dalam produk kewangan Islam di bawah kontrak Ijarah Thumma al-Bay‘ (ITAB), dengan syarat akad sewaan dan akad jual beli tidak digabungkan dalam satu lafaz akad, serta pemindahan hak milik hanya dilakukan melalui akad yang berasingan selepas tempoh sewaan selesai.
 

Ketiga

Akad pembelian kenderaan yang ditawarkan oleh pihak perbankan Islam kepada pelanggan telah ditetapkan dan dipersetujui oleh Bank Negara Malaysia (BNM) melalui muzakarah atau mesyuarat Majlis Penasihat Syariah BNM yang diperakui tiada unsur riba dan unsur lain yang dilarang Islam. Tiada unsur penindasan dalam perjanjian ini berikutan akad yang dibuat adalah atas persetujuan pihak bank dan pembeli kereta yang perlu mematuhi peraturan yang ditetapkan semasa persetujuan pembelian kenderaan. Adalah sebaiknya, bagi mengelak berlakunya kelewatan bayar, pembeli boleh mengubah cara bayaran secara automatik melalui potongan debit atau merujuk kepada bank untuk mengelak situasi ini berlaku lagi. 
 

-----------------------------------------------------------------------

Kekeliruan Yang timbul : 

untuk jawapan yang pertama, Tuan mufti memberitahu perbankan islam berkonsepkan jual beli, Tapi Kalau tengok kepada website, mereka tulis hire purchase -i. 

 

1. hire purchase i

2. Arif hire purchase i

3. CIMB Islamic Hire Purchase I

 

Untuk Jawapan yang kedua, para fuqaha mengatakan tidak boleh Ada 2 transaksi pada 1 akad. Tapi Ada perkataan Namun hukum syarak membenarkan. 

Adakah ini termasuk kategori pernambahan atau buat benda baru Dalam agama ? 

 

 

Untuk jawapan yang ketiga, Memang betul dipersetujui oleh pihak bank & pihak pembeli kereta, namun, tidak Semua orang celik dalam membuat keputusan membeli dan hanya mengikut fatwa dari mufti. betul ke tiada penindasan? Jika orang yang beli, hilang perkerjaan dan tak mampu bayar, kereta Akan ditarik & Nama akan disenarai hitamkan (Nama tercemar). Kalau konsep berteraskan Islamic, bukan ke kita digalakkan memberikan kelonggaran kepada peminjam? Seperti ayat al baqarah 280 & Hadith sahih Bukhari. 
 

Al Baqarah 280

If it is difficult for someone to repay a debt, postpone it until a time of ease. And if you waive it as an act of charity, it will be better for you, if only you knew.

 

Narrated Hudhaifa:

I heard the Prophet saying, ""Once a man died and was asked, 'What did you use to say (or do) (in your life time)?' He replied, 'I was a business-man and used to give time to the rich to repay his debt and (used to) deduct part of the debt of the poor.' So he was forgiven (his sins.)"" Abu Masud said, ""I heard the same (Hadith) from the Prophet.""


terima kasih","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan:

Perbankan Islam menggunakan nama produk pembiayaan seperti hire purchase i, Arif hire purchase i, CIMB Islamic hire purchase i yang merupakan pembiayaan berteraskan Syariah. Namanya sahaja dikomersialkan begitu, tetapi pembiayaan ini menggunakan konsep Ijarah (Sewa) dan diikuti oleh Bai' (Jual) yang juga dikenali sebagai Ijarah Thumma Al-Bai (AITAB). Ia berbeza dengan bank konvensional yang menggunakan pembiayaan sewa beli yang dikenakan caj dan faedah (bercampur riba). 

Betul, majoriti fuqaha mazhab Syafi‘i, Hanafi, Maliki dan Hanbali tidak membenarkan menggabungkan akad sewa dan jual beli dalam satu kontrak serentak kerana ia termasuk dalam larangan hadis seperti yang dijelaskan sebelum ini. Perlu difahami bahawa akad yang dibuat adalah berasingan. Perbankan Islam menggunakan pembiayaan AITAB yang mana di bawah kontrak Ijarah, pelanggan menyewa kenderaan tersebut dari Pemilik/Bank pada harga yang dipersetujui sepanjang tempoh penyewaan. Apabila tamat tempoh sewaan, pelanggan akan memasuki kontrak jualan untuk membeli kenderaan tersebut dari bank pada harga yang ditetapkan. Kaedah ini juga telah dibenarkan dan diputuskan oleh Majlis Penasihat Syariah Bank Negara Malaysia melalui Resolusi Syariah dalam Kewangan Islam. 

Merujuk kepada ayat al-Quran yang dimaksudkan, Islam memberi kelonggaran atau boleh menangguhkan bayaran hutang kepada individu yang menghadapi kesukaran untuk membayar hutang. Namun begitu, perlu difahami bahawa akad pembiayaan kenderaan adalah kontrak yang telah dipersetujui oleh kedua-dua pihak untuk dipatuhi. Jika berlaku tunggakan, pelanggan akan dikenakan caj sebagaimana dipersetujui dalam kontrak. Adalah sebaiknya puan merujuk kepada bank yang membiayai kenderaan puan jika boleh dibuat penstrukturan semula bayaran jika benar-benar mempunyai masalah kewangan supaya dapat mengelak daripada berlaku penarikan kereta seperti dalam kontrak perjanjian. Tambahan pula, dalam perjanjian tersebut juga dimaklumkan bahawa jika pelanggan terus gagal membuat bayaran, pihak bank berhak mengambil semula kenderaan tersebut kerana ia masih milik bank sepanjang tempoh sewaan. 

والله أعلم بالصواب

Sekian. Terima kasih. "
https://emusykil.muftiselangor.gov.my/index.php/site/jawapan?id=7490,"  Soalan

Assalamualaikum saya ada soalan, apakah hukum kerja service aircond atau cuci sofa di club. Mohon jawab soalan saya terima kasih.","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Dalam Islam, hukum mencari rezeki yang halal adalah fardhu ain iaitu wajib ke atas setiap individu muslim. Kewajipan ini tidak hanya terhad kepada mencari rezeki semata-mata, tetapi ia mesti diraih melalui cara yang halal untuk menyara keperluan diri sendiri dan tanggungan di bawah jagaannya.

Merujuk kepada persoalan yang dikemukakan, situasinya adalah merujuk kepada sejauh mana pekerjaan itu terlibat dalam menyokong atau membantu perbuatan maksiat yang berlaku di tempat tersebut.

Memetik daripada firman Allah SWT dalam surah al Maidah ayat 2:

وَتَعَاوَنُوا عَلَى الْبِرِّ وَالتَّقْوَىٰ وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Memberikan khidmat atau service di tempat maksiat dikira sebagai membantu (walaupun secara umum) dalam operasi tempat maksiat atau dosa, ia boleh membawa kepada status hukum makruh tahrim (perbuatan yang sangat tidak disukai dan hampir kepada haram) atau Syubhah (diragui)

Sebagai seorang Muslim, kita dituntut untuk menjauhkan diri daripada tempat-tempat maksiat dan menghindari apa jua pekerjaan yang boleh dikaitkan dengan dosa, walaupun secara tidak langsung. Carilah rezeki yang bukan sahaja halal pada jenis kerjanya, tetapi juga berkat pada sumber, suasana dan persekitarannya.

Kerana rezeki yang halal dan bersih bukan sekadar mengenyangkan perut ia membawa ketenangan, melapangkan hati dan menjadi sebab turunnya keberkatan dalam seluruh kehidupan.

والله أعلم بالصواب

Sekian, terima kasih.

 

                                                                                                                           "
https://emusykil.muftiselangor.gov.my/index.php/site/jawapan?id=7494,"  Soalan

Assalammualaikum, maaf saya ingin bertanya berkaitan hukum. Saya ada bermain kutu secara atas talian, di mana kaedah permainan kutunya adalah mendapat keuntungan daripada penjualan slot/giliran kutu tersebut. Sebagai contoh orang A  main kutu dan mendapat giliran ke 10 dengan nilai wang kutu RM1,000, tetapi orang A tersebut  perlukan wang awal maka dia akan menjual slot/gilirannya kepada orang B dengan nilai RM 600. Maka orang B akan mendapat keuntungan sebayak RM400. 

Berdasarkan contoh yang anda berikan:

Orang A bermain kutu dan mendapat giliran ke-10 bernilai RM1,000.

Orang A perlukan wang tunai segera, jadi dia jual slot/gilirannya kepada orang B dengan harga RM600.

Orang B kemudian akan mendapat keuntungan RM400 apabila giliran itu tiba.

Jadi di sini, apakah hukum dari segi syarak tentang keuntungan yang diperolehi dan adakah terdapat unsur Riba? 

Terima kasih.

 

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Dalam Islam permainan 'kutu' boleh dianggap sebagai hutang tanpa faedah yang diharuskan oleh syarak. Allah SWT sendiri telah menggariskan beberapa peraturan yang perlu diikuti apabila seseorang itu menjalankan muamalat hutang seperti permainan kutu. Maka, pada setiap bulan semua ahli yang menyertainya akan membayar pinjaman yang mana duit pinjamannya itu akan kembali kepadanya apabila gilirannya tiba untuk mendapatkan jumlah yang telah dipersetujui bersama. Antara ayat al-Quran yang menyentuh tentang hutang adalah sebagaimana firman Allah dalam surah al-Hadid ayat 11:

مَنْ ذَا الَّذِي يُقْرِضُ اللَّهَ قَرْضًا حَسَنًا فَيُضَاعِفَهُ لَهُ وَلَهُ أَجْرٌ كَرِيمٌ

Maksudnya: Siapakah yang mahu meminjamkan kepada Allah pinjaman yang baik, maka Allah akan melipat-gandakan (balasan) pinjaman itu untuknya, dan dia akan memperoleh pahala yang banyak. 

Haram bermain kutu sekiranya melibatkan Riba’. Riba’ diharamkan kerana berlakunya kezaliman ke atas satu pihak. Sebagai contoh, ibu kutu mengenakan penambahan bayaran di atas kelewatan ahli kumpulan memberi wang kutu.

Firman Allah SWT dalam surah an-Nisa’ ayat 29:

يَا أَيُّهَا الَّذِينَ آمَنُوا لَا تَأْكُلُوا أَمْوَالَكُم بَيْنَكُم بِالْبَاطِلِ إِلَّا أَن تَكُونَ تِجَارَةً عَن تَرَاضٍ مِّنكُمْ ۚ

Maksudnya: Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu.

Daripada sudut undang-undang yang berkuatkuasa memperuntukkan dalam Akta (Larangan) Kumpulan Wang kutu 1971

(http://www.ssm.com.my/acts/fscommand/ak0028.htm)

bahawa perniagaan wang kutu adalah salah di sisi undang-undang. Menurut Akta 28 Akta (Larangan) Kumpulan Wang Kutu 1971, ia ditafsirkan sebagai:

""Kumpulan wang kutu"" ertinya rancangan atau perkiraan yang dikenali dengan berbagai-bagai nama sepeti kutu, cheetu, chit fund, hwei, tontine atau sebagainya yang menurutnya peserta-pesertanya membayar yuran berkala atau selainnya kepada suatu kumpulan wang bersama dan kumpulan wang bersama itu dijual atau dibayar kepada peserta-peserta dengan jalan lelong, tender, tawaran, undi atau selainnya dan termasuklah apa-apa rancangan atau perkiraan daripada berbagai-bagai jenis seperti kutu, cheetu, chit fund, hwei atau tontine.”

Haram bermain kutu sekiranya melibatkan Riba’. Riba’ diharamkan kerana berlakunya kezaliman ke atas satu pihak. Sebagai contoh, ibu kutu mengenakan penambahan bayaran di atas kelewatan ahli kumpulan memberi wang kutu. Selain itu, ahli juga dikenakan caj perkhidmatan oleh ibu kutu yang tidak amanah malah membuat penyelewengan wang di dalam permainan kutu ini.

Allah SWT. dan Rasulullah SAW mengharamkan riba kerana lebih banyak mendatangkan keburukan dalam masyarakat. Terdapat ayat al-Quran yang mengharamkan riba serta ancaman kepada yang memakannya sebagaimana firman Allah SWT dalam Surah Ruum ayat 39:

وَمَا آتَيْتُمْ مِنْ رِبًا لِيَرْبُوَ فِي أَمْوَالِ النَّاسِ فَلَا يَرْبُو عِنْدَ اللَّهِ وَمَا آتَيْتُمْ مِنْ زَكَاةٍ تُرِيدُونَ وَجْهَ اللَّهِ فَأُولَئِكَ هُمُ الْمُضْعِفُونَ

Maksudnya: Dan sesuatu riba (tambahan) yang kamu berikan agar dia bertambah pada harta manusia, maka riba itu tidak menambah pada sisi Allah. Dan apa yang kamu berikan berupa zakat yang kamu maksudkan untuk mencapai keredhaan Allah, maka (yang berbuat demikian) itulah orang-orang yang melipat gandakan (pahalanya).

Dalam persoalan puan, sepatutnya tujuan utama kutu adalah simpanan dan bukannya mengambil keuntungan berlebihan dari kutu ini. Sebaiknya dielakkan kerana ia boleh terjerumus kepada perjudian, riba, penyelewengan dan penipuan (pengagihan tidak adil). Apatah lagi dengan menjual giliran dengan harga yang berbeza daripada persetujuan yang asal.  Percaturan seperti ini dinamakan sebagai Riba al Fadhl ( perbezaan nilai RM 600.00 dan RM1,000.00). Untuk itu, bagi orang B yang menerima keuntungan RM400.00 secara percuma itu adalah tidak sah di sisi syarak kerana ia termasuk dalam riba'.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7497,"  Soalan

Assalamualaikum, 
Saya ingin bertanyakan konsep jual beli talefon bimbit secara ansuran. harga asal RM3000, namun jumlah bayaran yang dikenakan selepas ansuran RM3600. Lain-lain faedah tidak jelas. Sebabnya mindset pembeli ni kekadang tertarik sebab bayaran yang dikenakan setiap bulan rendah dan tidak rasa membebankan. Jadi dari sudut pandangan islam bagaimana status jual beli macam ni?

Terima kasih","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Secara asasnya dinyatakan bahawa konsep jualan bayaran secara ansuran menurut fiqh Islam dikategorikan di bawah akad jual beli bertangguh. Terdapat tiga istilah fiqh yang sering digunakan, bergantung kepada persetujuan akad ketika pembelian:

Bay' Mu'ajjal (بيع مؤجّل): Jualan yang pembayarannya secara sekaligus dalam waktu yang ditangguhkan pada sesuatu tarikh yang dipersetujui.  

Bay' Bi al-Taqsit (بيع بالتقسيط): Jualan yang pembayarannya dibuat secara berperingkat atau ansuran (merujuk kepada kaedah bayaran).

Bay' Bitsaman 'Ajil (بيع بثمن آجل - BBA): Jualan dengan harga yang dibayar kemudian (tertangguh), iaitu gabungan dua konsep di atas.

Secara ringkas, Islam  membenarkan jualan secara ansuran ini, sebagai kaedah muamalat Islam dari perkara riba (faedah). Isu utama di sini adalah perbezaan harga antara jualan tunai dan jualan ansuran, dan ia berkait rapat dengan konsep persoalan riba dalam Islam.

Secara asasnya, jual beli secara ansuran dengan harga yang lebih tinggi daripada harga tunai adalah diharuskan, asalkan syarat-syarat tertentu dipatuhi.

1. Hukum ini dikenali sebagai Bay' Mu'ajjal (Jualan Tangguh/Ansuran) atau Bay' Bitsaman 'Ajil (Jualan dengan Harga Bertangguh). Syarat keharusan utama adalah kadar harga yang tetap dan jelas pada awal kontrak, dalam hal ini kontrak perjanjian antara penjual dan pembeli mestilah dipersetujui secara bersama walaupun berlainan harga seperti harga tunai RM3000.00 atau harga ansuran RM3600.00.

Perbezaan harga ini hendaklah dinyatakan dalam perjanjian seperti kos pengurusan dan lain-lain kos yang terpaksa ditanggung oleh penjual yang termasuk sebagai harga jualan, buka faedah yang dikenakan atas pinjaman (riba)

2. Perkara yang Boleh Menyebabkan Riba

Jual beli ansuran ini akan menjadi Haram (Riba) jika:

Situasi	Penerangan	Status Hukum
Tidak Tetap Harga (Riba)	Kontrak tidak menetapkan harga RM3,600 secara ansuran sebagai harga jualan muktamad. Sebaliknya, harga asal RM3,000 ditetapkan, dan RM600 (20%) dikenakan sebagai faedah/caj tambahan ke atas baki hutang secara bulanan.	HARAM (Riba)
Denda Lewat Bayar Berasaskan Peratusan (Riba)	Penjual mengenakan denda atau faedah tambahan ke atas jumlah baki yang lewat dibayar (misalnya 1.5% sebulan ke atas baki tertunggak). Ini adalah Riba, kerana ia adalah faedah atas pinjaman yang lewat dibayar.	HARAM (Riba)

Hadis daripada al-Nu’man bin Basyir, bahawa Nabi Muhammad SAW bersabda:

إِنَّ الْحَلَالَ بَيِّنٌ، والْحَرَامَ بَيِّنٌ

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, (Riwayat al-Bukhari)

Seharusnya segala transaksi adalah jelas dan perlu mematuhi pensyaratan urus niaga jual beli dalam Islam. Dalam hal ini, sebaiknya janganlah kita mudah terpengaruh dengan iklan-iklan pemasaran sehingga leka untuk menyelidiki apakah kaedah dan akad jual beli yang digunapakai. Ditakuti berlakunya unsur riba dan ia dilarang dalam Islam, sebagaimana dalam firman Allah SWT dalam surah al-Baqarah ayat 275:

وَأَحَلَّ اللَّـهُ الْبَيْعَ وَحَرَّمَ الرِّبَا

Maksudnya: Allah telah menghalalkan berjual-beli (berniaga) dan mengharamkan riba.

Sekiranya kenaikan harga merangkumi hal-hal pengurusan ia adalah dibenarkan. Namun, tuan perlu menyelidikinya terlebih dahulu dengan Syarikat tersebut kaedah serta akad yang digunakan.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7500,"  Soalan

Assalamualaikum Tuan/Puan 

Perniagaan Pertukaran Wang Fizikal 

Hukum forex online yg ada leveraj, unsur2 yg tidak patuh syariah terbukti tidak patuh syariah
Hukum forex secara fizikal juga dibenarkan syariah
Hukum menukar duit  dengan mata wang lain untuk sesuatu tujuan (samada melancong, membeli barang etc) adalah juga dibenarkan

Cuma pertanyaan saya, bolehkah kita menggunakan perbezaan mata wang ini untuk memperoleh keuntungan samada menggunakan kaedah fizikal (pengurup wang) atau menggunakan akaun digital yang memang ada pemilikan (seperti RHB Islamic multi currency atau mungkin yg tidak patuh syariah seperti Wise atau Big Pay). 

Saya juga pernah membaca bahawa pertukaran mata wang itu sendiri untuk mendapat keuntungan walaupun secara fizikal juga banyak pendapat.

Halatuju soalan saya adalah:

1. Apakah hukum nilai pertukaran mata wang yg menjana keuntungan semata-mata (tanpa ada tujuan lain) ? - Kecuali hukum utk melancong,beli barang yg diketahui dibenarkan syarak.
2. Apakah hukum pembelian menggunakan akaun digital seperti RHB Islamic Multi-currency atau konvesional lain seperti Wise atau Bigpay)
3. Apakah hukum jika menjana keuntungan melalui nilai pertukaran wang (tanpa ada tujuan lain) dengan menggunakan akaun digital yang patuh syariah?

Sekian terima kasih
Wasalam","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Soalan 1: Secara asasnya, hukum asal bagi jual beli mata wang (ṣarf) adalah diharuskan jika dilakukan dengan memenuhi semua rukun dan syarat yang ditetapkan mengikut syarak. Membeli mata wang asing dengan tujuan disimpan dan menjualnya ketika harga tinggi tidak dilarang selama proses jual beli mata wang tersebut dilakukan dengan memenuhi semua rukun dan syarat yang ditetapkan seperti penjualan dilakukan secara lani atau on the spot, dan mata wang itu dijual dalam keadaan mata wang tersebut di dalam pemilikan atau qabd yang sempurna oleh penjual.

Soalan 2: hukum melakukan pembelian barangan atau perkhidmatan dengan menggunakan akaun digital seperti RHB Islamic Multi-Currency Account, atau platform konvensional lain seperti Wise dan BigPay adalah harus, dengan syarat:

Akaun atau platform tersebut tidak mengandungi unsur riba,

Transaksi jelas bagi mengelakkan gharar,

Mata wang yang digunakan diiktiraf dan sah diterima secara uruf seperti e-wallet yang disandarkan kepada nilai sebenar.

Sekiranya akaun tersebut patuh syariah seperti RHB Islamic Multi-Currency Account, maka penggunaannya diharuskan kerana ia berada di bawah kawalan dan garis panduan Shariah Committee perbankan Islam.

Namun, bagi akaun konvensional seperti Wise atau BigPay, pengguna perlu berhati-hati. Jika sistemnya melibatkan:

penahanan baki dalam mata wang asing dan dijanakan faedah (interest),

atau berlaku pertukaran mata wang secara bertangguh,

maka unsur riba nasiah dan gharar boleh wujud, dan ini menjadikan penggunaannya tidak harus dan perlu dielakkan.

Soalan 3: Diharuskan sekiranya produk yang ditawarkan itu mendapat pengesahan serta kelulusan daripada Majlis Penasihat Syariah Bank Negara Malaysia.

 

والله أعلم بالصواب

Sekian, terima kasih. "
https://emusykil.muftiselangor.gov.my/index.php/site/jawapan?id=7510,"  Soalan

Assalamualaikum.

Saya ingin bertanya tentang insurans konvensional (Allianz) yg saya carum sejak 10 tahun dahulu. 

1. Sekiranya saya meninggal dunia, adakah benar waris saya hanya dibenarkan mengambil wang pampasan yang bersamaan dengan jumlah yang saya carum sahaja?

2. Polisi saya ada pelaburan dalam dana patuh syariah (Dana Padu). Adakah waris saya boleh mengambil cash value dalam Dana Padu ini?

3. Bagaimana pula sekiranya saya ingin tukar kepada takaful, namun disebabkan faktor umur dan kesihatan, saya tidak diterima lagi. Bolehkah saya terus menggunakan polisi insurans ini?","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan.

Soalan Pertama:

Merujuk kepada persoalan yang dikemukakan, berdasarkan kepada keputusan Muzakarah Jawatankuasa Fatwa Majlis Kebangsaan Bagi Hal Ehwal Ugama Islam Malaysia Kali Ke-94 yang bersidang pada 20 - 22 April 2011 telah membincangkan Status Pampasan Polisi Insurans Konvensional Selepas Kematian Pembeli Polisi seperti berikut :

1. Setelah meneliti keterangan, hujah-hujah dan pandangan yang dikemukakan, Muzakarah berpandangan bahawa insurans konvensional adalah suatu muamalah yang tidak patuh syariah kerana mempunyai elemen-elemen yang bercanggah dengan prinsip teras Islam.

2. Sehubungan itu, Muzakarah bersetuju memutuskan bahawa pampasan polisi insurans konvensional yang diterima oleh ahli waris adalah dikira sebagai harta tidak patuh syariah.

3. Dalam hal ini, jumlah bayaran pokok pembeli polisi ketika hayat sahaja dikategorikan sebagai harta peninggalan si mati yang perlu diagihkan secara sistem faraid. Manakala baki pampasan polisi insurans konvensional tersebut tidak boleh diwarisi oleh ahli waris secara sistem faraid serta wajib dilupuskan dengan diserahkan sama ada kepada pihak Baitulmal Majlis Agama Islam Negeri-negeri atau didermakan untuk tujuan kebajikan termasuklah kepada golongan fakir dan miskin.

4. Jika terdapat ahli waris pembeli polisi, contohnya isteri atau anak-anak pembeli polisi dikategorikan sebagai golongan fakir dan miskin, maka hukumnya adalah harus bagi ahli waris tersebut untuk mengambil wang pampasan polisi insurans konvensional tersebut dengan jumlah sekadar keperluan sebagai fakir dan miskin setelah disahkan oleh pihak berkuasa atau Jawatankuasa Kariah Kawasan berkenaan. Baki wang pampasan polisi tersebut perlulah dilupuskan mengikut cara yang telah dinyatakan dalam perkara (3) di atas.   

Soalan kedua:

Sekiranya dana yang dinyatakan telah disahkan patuh syariah oleh Suruhanjaya Sekuriti maka hasil pelaburannya boleh diambil dan dimanfaatkan oleh pencarum atau warisnya, sekiranya tidak disahkan patuh syariah maka hanya modal sahaja yang boleh dimanfaatkan.

Soalan ketiga:

Caruman takaful bukanlah perkara dharuriyyat atau suatu keperluan yang mendesak yang dihukumkan wajib untuk mencarum. Ia adalah pilihan setiap individu yang mampu, berusahalah sebaik mungkin untuk mengelakkan diri daripada terlibat dengan perkara yang telah jelas diharamkan oleh Allah SWT, semoga dengan menjauhkan diri daripada perkara yang diharamkan akan menambah keberkatan pada rezeki dan kesihatan.

 

والله أعلم بالصواب

Sekian, terima kasih. 

 "
https://emusykil.muftiselangor.gov.my/index.php/site/jawapan?id=7520,"  Soalan

Assalamualaikum Tuan Mufti. 
 

Saya dapat jawapan dari pada pihak Tuan mufti Berkenaan dengan Riba pada 25/11/2025. Disini ada persoalan dari jawapan pihak mufti. 
 

Jawapan dari Pihak Mufti

Merujuk kepada ayat al-Quran yang dimaksudkan, Islam memberi kelonggaran atau boleh menangguhkan bayaran hutang kepada individu yang menghadapi kesukaran untuk membayar hutang. Namun begitu, perlu difahami bahawa akad pembiayaan kenderaan adalah kontrak yang telah dipersetujui oleh kedua-dua pihak untuk dipatuhi. Jika berlaku tunggakan, pelanggan akan dikenakan caj sebagaimana dipersetujui dalam kontrak. Adalah sebaiknya puan merujuk kepada bank yang membiayai kenderaan puan jika boleh dibuat penstrukturan semula bayaran jika benar-benar mempunyai masalah kewangan supaya dapat mengelak daripada berlaku penarikan kereta seperti dalam kontrak perjanjian. Tambahan pula, dalam perjanjian tersebut juga dimaklumkan bahawa jika pelanggan terus gagal membuat bayaran, pihak bank berhak mengambil semula kenderaan tersebut kerana ia masih milik bank sepanjang tempoh sewaan. 

Persoalan 

1. Berkenan rujukan ayat al-Quran & Hadith Di bawah, ini termasuk kepada umat islam seluruhnya kan ? Bank itu adalah satu kumpulan daripada individu yang bergabung untuk membuat Perniagaan. Etika individu.

Al Baqarah 280

If it is difficult for someone to repay a debt, postpone it until a time of ease. And if you waive it as an act of charity, it will be better for you, if only you knew.

 

Narrated Hudhaifa:

I heard the Prophet saying, ""Once a man died and was asked, 'What did you use to say (or do) (in your life time)?' He replied, 'I was a business-man and used to give time to the rich to repay his debt and (used to) deduct part of the debt of the poor.' So he was forgiven (his sins.)"" Abu Masud said, ""I heard the same (Hadith) from the Prophet.""

2. Etika sewa didalam islam, boleh ke jika penyewa tidak dapat bayar kerana mengalami masalah kewangan, pemberi sewa boleh mengecas extra charges & blacklisted Nama? Boleh bagi Nas Al-Quran atau Hadith ?Tarik adalah hak pemberi sewa. 

3. Memang terms & conditions ada didalam agreement, Cuma adakah penyewa benar2 tahu tentang etika sewa beli didalam islam ? ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan,

Soalan pertama:

Dalam urusan sewa beli atau pembiayaan, Islam menekankan dua perkara utama: keadilan dan pematuhan kepada akad yang dipersetujui. Apa-apa syarat yang telah jelas dalam perjanjian adalah mengikat, selagi tidak bercanggah dengan prinsip syariah. Namun, Islam juga sangat menitikberatkan ihsan dan toleransi terhadap individu yang berada dalam kesempitan kewangan.

Merujuk kepada ayat al-Quran, Islam memberi kelonggaran kepada individu yang benar-benar mengalami kesukaran untuk melunaskan hutang. Firman Allah dalam surah al-Baqarah 280:

وَإِن كَانَ ذُو عُسْرَةٍ فَنَظِرَةٌ إِلَىٰ مَيْسَرَةٍ

Maksudnya: Dan jika orang yang berhutang itu sedang mengalami kesempitan hidup, maka berilah tempoh sehingga ia lapang hidupnya

Namun dalam masa yang sama, akad pembiayaan kenderaan atau sewa beli merupakan kontrak yang telah dipersetujui kedua-dua pihak. Jika berlaku tunggakan, caj tertentu boleh dikenakan selagi ia adalah kos sebenar dan telah dipersetujui dalam kontrak, bukan sebagai keuntungan tambahan.

Dari sudut syariah, pihak bank atau pemberi sewa juga berhak mengambil kembali kenderaan sekiranya bayaran terus gagal dibuat, kerana kenderaan tersebut masih milik bank sepanjang tempoh pembiayaan. Justeru, langkah terbaik ialah merujuk kepada pihak bank untuk menilai opsyen seperti penstrukturan semula bayaran sekiranya benar-benar menghadapi kesempitan kewangan supaya dapat mengelakkan tindakan penarikan semula mengikut perjanjian.

Soalan Kedua:

Asas utama dalam kontrak yang melibatkan dua pihak ialah kedua-dua pihak pemilik dan penyewa mesti saling berlaku adil, telus, dan tidak menzalimi antara satu sama lain serta mematuhi perjanjian yang telah disepakati semasa proses menandatangani perjanjian dibuat. Allah SWT berfirman dalam surah Surah al-Maidah ayat 1:

يَا أَيُّهَا الَّذِينَ آمَنُوا أَوْفُوا بِالْعُقُودِ 

Maksudnya: Wahai orang-orang yang beriman, penuhi serta sempurnakanlah perjanjian-perjanjian.

Ayat ini menunjukkan kewajipan menunaikan perjanjian sewa termasuk syarat-syarat yang dipersetujui. Namun dalam masa yang sama, Islam melarang kezaliman. Firman Allah dalam surah Hud ayat 85:

وَلَا تَبْخَسُوا النَّاسَ أَشْيَاءَهُمْ 

Maksudnya: dan janganlah kamu kurangkan manusia akan benda-benda yang menjadi haknya.

Oleh yang demikian, jika berlaku tunggakan, caj boleh dikenakan sekiranya ia adalah kos sebenar (ta’widh) seperti kos penghantaran notis, kos pentadbiran yang terbukti, atau kerosakan sebenar. Caj tambahan yang bertujuan menjadi keuntungan atau penalti yang melampau tidak dibenarkan kerana menyerupai riba. Manakala dalam isu ‘Blacklist’  ia termasuk dalam sebahagian mekanisme pengurusan risiko, sekiranya klausa tersebut telah dimasukkan dalam perjanjian yang dipersetujui kedua-dua pihak, maka ia harus.

Soalan ketiga:

Setiap umat Islam yang terlibat dengan apa-apa kontrak dan perjanjian sewajarnya memahami hak dan tanggungjawab masing-masing, memastikan tiada unsur riba atau syarat yang menzalimi, serta mengetahui apa yang berlaku jika bayaran gagal dibuat. Jika pemberi sewa telah menjelaskan syarat-syarat ini dengan terang dalam perjanjian, maka ia memenuhi tuntutan syarak selagi isi perjanjian tidak bertentangan dengan syarak. Namun dari sudut amanah dan etika, adalah lebih baik jika penerangan diberikan dengan bahasa yang mudah supaya penyewa benar-benar faham apa yang mereka persetujui. Jika penyewa menandatangani tanpa memahami langsung isi perjanjian, akad itu sah pada zahirnya, tetapi tidak begitu baik dari sudut etika muamalat Islam.

 

والله أعلم بالصواب

Sekian, terima kasih

 "
https://emusykil.muftiselangor.gov.my/index.php/site/jawapan?id=7521,"  Soalan

Assalamualaikum Tuan Mufti. 
 

Saya telah mendapat jawapan dari pihak mufti tentang riba pada 25/11/2025. Disini saya ada beberapa soalan diatas jawapan dari pihak mufti.
 

Jawapan dari pihak mufti

Perbankan Islam menggunakan nama produk pembiayaan seperti hire purchase i, Arif hire purchase i, CIMB Islamic hire purchase i yang merupakan pembiayaan berteraskan Syariah. Namanya sahaja dikomersialkan begitu, tetapi pembiayaan ini menggunakan konsep Ijarah (Sewa) dan diikuti oleh Bai' (Jual) yang juga dikenali sebagai Ijarah Thumma Al-Bai (AITAB). Ia berbeza dengan bank konvensional yang menggunakan pembiayaan sewa beli yang dikenakan caj dan faedah (bercampur riba). 

persoalan : 

1. pihak mufti ada mengatakan namanya sahaja dicommercialkan begitu, tetapi pembiayaan menggunakan syariah. Cume disini apa perbezaan conventional & Islamic secara zahir ?

Saya bagi Contoh situasi jika interest rate conventional lebih rendah dari islamic. 

Conventional Rate : (Fixed Rate)

loan kereta : RM100,000.00

interest rate : 2.30%
tempoh pinjaman : 9 tahun 

bulanan : RM1,117.59 @ RM1,117.60

islamic Rate : (Fixed Rate)

Financing Amount : RM100,000.00

Profit Rate : 2.40%
Tempoh Financing : RM1,125.93 @ RM1,125.90 

Kalau pihak mufti Kira disini, islamic finance lebih tinggi berbanding conventional iaitu RM8.30. 
Adakah conventional financing dikira riba juga walaupun bulanan dua-dua kena bayar cuma dengan cara akad yang berbeza ? Secara zahir kita keluar dari duit poket sendiri.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan yang diajukan.

Status penentuan patuh syariah dibuat berdasarkan penelitian terhadap jenis produk dan juga kaedah yang digunakan dalam akad tersebut. Dalam konteks pembiayaan kenderaan, walaupun namanya kadang-kadang mirip seperti produk konvensional, perbezaan utama terletak pada cara akad dibuat. Pembiayaan Islam menggunakan Ijarah Thumma al-Bai’ (AITAB), iaitu gabungan sewa dan jual beli, manakala pembiayaan konvensional menggunakan pinjaman beserta faedah (interest) yang mengandungi unsur riba.

Perbezaan ini bukan pada jumlah bayaran bulanan sahaja, tetapi pada hakikat akad. Dalam kaedah pembiayaan Islam, bayaran bulanan adalah keuntungan hasil jual beli dan sewa, bukannya faedah pinjaman. Oleh itu, walaupun kadang-kadang bayaran Islamik sedikit lebih tinggi, ia tetap halal, manakala pembiayaan konvensional tetap mengandungi riba walaupun jumlah bulanan nampak hampir sama.

Perbezaan lain antara produk konvensional dan jugak produk patuh syariah adalah pada objek transaksi antara pihak bank dan juga pelanggan, dalam produk konvensional objek transaksi yang diniagakan adalah wang yang dipinjamkan kepada pelanggan, manakala bagi produk patuh syariah objek transaksinya adalah kereta yang dibeli oleh bank dan kemudian disewakan kepada pelanggan.

Oleh yang demikian, walaupun jumlah bayaran bulanan pembiayaan Islamik dan konvensional nampak hampir sama, hakikatnya tetap berbeza dari sudut syariah. Pembiayaan Islamik adalah berdasarkan akad jual beli dan sewa (Ijarah Thumma al-Bai’), jadi bayaran yang sedikit lebih tinggi tetap halal kerana ia keuntungan dari akad, bukan faedah. Pembiayaan konvensional pula menggunakan akad pinjaman dengan faedah, dan itulah yang dikira riba walaupun secara zahir kita hanya membayar dari poket sendiri. Jadi, yang menentukan halal atau haram bukan pada jumlah yang dibayar, tetapi pada jenis akad yang digunakan.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7523,"  Soalan

Assalamualaikum , ada kenalan saya yang mewakafkan sebidang tanah, kemudian tanah tersebut didirikan tempat perjudian, adakah kenalan syaa terdebut akan mendapat dosa?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara umumnya, harta wakaf mesti digunakan untuk perkara yang halal dan bermanfaat untuk kegunaan orang ramai atau sesuatu yang diperuntukkan bagi keperluan yang berkaitan agama Islam. Jika ia digunakan untuk perkara maksiat seperti aktiviti perjudian, penggunaan tersebut adalah batil dan melanggar syarat wakaf. Merujuk kepada persoalan, kenalan tuan tidak berdosa jika beliau tidak mengetahui dari awal tanah tersebut digunakan untuk perkara maksiat. Adalah sebaiknya memaklumkan perkara tersebut kepada Majlis Agama Islam Negeri (MAIN) yang merupakan pemegang amanah tunggal wakaf yang bertanggungjawab mentadbir semua harta wakaf supaya tanah yang diwakafkan tersebut digunakan kepada perkara yang bermanfaat. 

 والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7533,"  Soalan

Assalamualaikum Tuan/Puan.

Saya ada pertanyaan mengenai pekerjaan sebagai personal driver.

Latar belakangnya, saya bekerja sebagai personal driver untuk bos Jepun.

Untuk isu seperti ini, apa hukumnya?

1) Situasi pertama, semasa perjalanan pulang ke rumah bos, bos minta berenti di kedai beer untuk membeli beer. Bos sendiri pergi membeli beer, dan mengangkatnya masuk ke kereta. Dan bila sampai di rumah, bos sendiri yang mengangkatnya ke rumahnya.

2) Untuk situasi kedua, situasi sama macam situasi 1, tetapi bila sampai di rumah, bos meminta driver mengangkat beer itu masuk ke dalam rumahnya.

3) Situasi ketiga,  selepas beli beer, bila sampai ke rumah, bos terlupa untuk mengangkat beer yang di beli lalu menelefon driver untuk mengangkat beer itu ke dalam rumahnya.

4) Jika driver sudah beritahu kepada bos bahawa driver tidak boleh mengangkat beer tersebut, tapi bos bertegas meminta tolong untuk menghantarnya ke dalam rumah. Apa penyelesaian terbaik? 

Saya berharap persoalan saya ini terjawab dan juga solusi yang boleh saya ambil.

Terima kasih untuk perhatian dari pihak Tuan/Puan.","Jawapan  

وعليكم السلام ورحمة الله وبركاته
الحمد لله رب العالمين، والصلاة والسلام على أشرف الأنبياء والمرسلين سيدنا محمد، وعلى آله وصحبه أجمعين، أما بعد

Secara umumnya, bekerja sebagai seorang pemandu peribadi (personal driver) adalah diharuskan di dalam Islam, selagi mana tugasan yang diberikan tiada penglibatan secara langsung dalam perkara-perkara yang diharamkan oleh syarak.

Merujuk kepada pertanyaan yang dikemukakan, minuman keras (arak/khamr) bukan sahaja diharamkan dari sudut meminumnya, bahkan pengharaman itu termasuk segala bentuk aktiviti yang menyokong, membantu atau memudahkan penghasilan, pengedaran dan pengambilannya turut dilarang di dalam Islam.

Hadis yang diriwayatkan oleh Anas bin Malik RA menyebut:

لَعَنَ رَسُولُ اللهِ صَلَّى اللَّهُ عَلَيْهِ وَسَلَّمَ فِي الخَمْرِ عَشَرَةً : عَاصِرَهَا ، وَمُعْتَصِرَهَا ، وَشَارِبَهَا ، وَحَامِلَهَا ، وَالمَحْمُولَةُ إِلَيْهِ ، وَسَاقِيَهَا ، وَبَائِعَهَا ، وَآكِلَ ثَمَنِهَا ، وَالمُشْتَرِي لَهَا ، وَالمُشْتَرَاةُ لَهُ

Maksudnya: Rasulullah SAW melaknat sepuluh orang yang berkaitan dengan arak. Yang memerah, yang meminta perah, yang minum, yang membawa, yang dibawa kepadanya, yang menuangkan arak, yang menjual, yang memakan hasil jualan arak, yang membeli dan yang dijual untuknya. (Riwayat al -Tirmizi)

Hadis ini jelas menunjukkan larangan apa-apa perkara atau perbuatan yang berkaitan secara langsung dengan arak. Oleh itu, Tuan tidak dibenarkan membawanya walau apa cara sekalipun, berbincanglah dengan pihak majikan secara serius berkaitan perkara ini. Jika tiada cara lain untuk menangani perkara ini, maka mencari pekerjaan yang lebih diberkati dan tidak terlibat dengan arak adalah lebih baik.

 

والله أعلم بالصواب

Sekian, terima kasih.

 

                                                                                                                           "
https://emusykil.muftiselangor.gov.my/index.php/site/jawapan?id=7563,"  Soalan

Apakah hukum jual beli emas melalui platform octa fx?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada soalan, jual beli emas melalui platform octa fx merupakan jual beli emas secara maya. Ia menggunakan platform elektronik seperti yang ditawarkan oleh sesetengah broker forex iaitu pelabur yang mempunyai akaun di sesebuah syarikat forex yang boleh membuat arahan belian dan jualan emas dengan harga semasa, tetapi pelanggan tidak akan mendapat emas fizikal yang dibelinya. 

Jual beli emas secara umumnya mestilah memenuhi semua rukun jual beli yang digariskan oleh Syarak, iaitu pihak yang berakad, item pertukaran dan sighah menurut uruf yang diamalkan. Jika suatu transaksi tidak memenuhi salah satu rukun jual beli, transaksi tersebut dianggap tidak sah. 

Adapun begitu, hukum forex adalah haram kerana menyalahi hukum syarak dan undang-undang Malaysia. Muzakarah Jawatankuasa Majlis Kebangsaan Bagi Hal Ehwal Ugama Islam Malaysia (Jawatankuasa Muzakarah MKI) kali ke 98 yang bersidang pada 13-15 Februari 2012 telah membincangkan Hukum Perdagangan Pertukaran Matawang Asing oleh Individu Secara Lani (Individual Spot Forex) melalui platform Elektronik. Muzakarah memutuskan bahawa perdagangan pertukaran mata wang asing (forex) oleh individu secara lani (individual spot forex) melalui platfom elektronik adalah melibatkan item ribawi (iatu mata wang) dan dari sudut fiqhiyyah ia tertakluk di bawah hukum Bay al-Sarf yang perlu dipatuhi syarat-syarat umum jual beli dan syarat-syarat khusus bagi Bay al-Sarf. 

Oleh itu, berkenaan emas Forex, hukumnya mengambil hukum yang sama dengan forex itu sendiri iaitu tidak dibolehkan. Ia berdasarkan kaedah fiqh:

‌التَّابِعُ ‌تَابِعٌ

Maksudnya: Yang mengikut, adalah mengikut (mengambil hukum yang diikutinya)

Tambahan, emas merupakan item ribawi. Oleh kerana emas dan wang adalah item ribawi yang mempunyai illah yang sama, maka syarat tambahan bagi transaksi pembelian atau penjualan emas mestilah memenuhi syarat berikut:

berlaku taqabudh (penyerahan) antara kedua-dua item yang terlibat dalam transaksi sebelum kedua-dua pihak bertransaksi berpisah daripada majlis akad. 

Jual beli emas hendaklah dijalankan secara lani dan tidak boleh berlaku sebarang penangguhan 

Syarat-syarat tersebut adalah khas bagi emas yang bercirikan item ribawi. 

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7564,"  Soalan

Saya bekerja sebagai admin yang bertugas menyediakan hal-hal surat menyurat insurans di syarikat yang menawarkan khidmat insurans untuk kereta. Namun syarikat saya menawarkan insurans yang takaful/islamik dan juga konvensional. Soalan saya, adakah saya perlu berhenti kerja di syarikat itu? Dan bagaimana pula dengan gaji yang diperolehi?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, secara jelasnya insurans konvensional adalah haram dan hukum ini tidak hanya terpakai kepada pelanggan semata-mata tetapi ia juga kepada pekerja yang mencari pendapatan melalui insurans konvensional. Hal ini kerana ia suatu bentuk kerjasama kepada perkara maksiat (dosa) adalah haram dan tidak dibenarkan sama sekali.  Firman Allah dalam surah al-Maidah ayat 2:

 وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: dan janganlah kamu bertolong-tolongan pada melakukan dosa (maksiat) dan pencerobohan.

Menguruskan kedua-dua jenis produk (takaful dan insurans) boleh membawa kepada risiko percampuran urusan yang halal dan haram. Puan hendaklah berbincang dengan majikan untuk tidak menguruskan bahagian insurans konvensional. Jika tidak dapat berbuat demikian, adalah sebaiknya mencari pekerjaan lain yang tidak terlibat dengan perkara yang bertentangan dengan syarak.

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7565,"  Soalan

Assalamualaikum, saya ada persoalan.. saya sedang mencari tabung untuk menyimpan duit, kemudian saya terjumpa tabung Aeon, ramai yang cakap tabung tu bagus, akan dapat dividen setiap bulan jika simpan dalam tabung tu, persoalan saya boleh ke saya ambik duit dividen tu? sebab saya tak tau daripada mana hasil duit dividen yang diberikan pada saya sepanjang saya menyimpan tu.","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, duit dividen tersebut adalah dibenarkan dan boleh digunakan untuk pelanggan menikmati ganjaran yang disediakan. Hal ini kerana hasil maklumat yang ditemui, Tabung Aeon atau Aeon Bank (M) Berhad merupakan bank digital Islamik pertama di Malaysia yang dilesen dan dikawal selia oleh Bank Negara Malaysia (BNM) dan Kementerian Kewangan. Ia telah dilancarkan secara rasmi pada 26 Mei 2024 dan kini menawarkan pelbagai produk dan servis patuh Syariah untuk perbankan peribadi dan perbankan perniagaan menerusi AEON Bank Biz. 

Ia merupakan akaun simpanan-i yang menyediakan dividen (keuntungan) melalui saving pots dengan kadar keuntungan sebanyak 3% setahun serta menggunakan kontrak murabahah melalui susunan tawarruq. Sebagai Muslim, jika ingin mendaftar mana-mana akaun bank, hendaklah dipastikan terlebih dahulu ia akaun perbankan Islam supaya tidak terlibat dengan akaun simpanan konvensional yang bertentangan dengan syarak. 

 والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7566,"  Soalan

Assalamualaikum,

 

Saya ingin mohon pencerahan. Baru-baru ini ayah saya telah meninggal dunia pada usia 53 tahun. Jumlah simpanan KWSP beliau sekitar RM47,000, hasil daripada pekerjaan beliau semasa muda dahulu. Wang tersebut akan dikeluarkan oleh waris untuk tujuan melangsaikan hutang dan pembahagian faraid.

 

Persoalan saya:

Adakah wang KWSP yang dikeluarkan disebabkan kematian perlu dizakatkan?

Atau wang itu tidak dikenakan zakat kerana ia belum cukup haul atau atas sebab lain?

 

Saya bertanya kerana saya ingin memudahkan urusan arwah di alam kubur dan memastikan semuanya diselesaikan dengan cara yang betul.

 

Terima kasih atas penjelasan yang akan diberikan.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang dikemukakan, wang simpanan KWSP yang masih dalam akaun KWSP si mati tidak perlu dibayar zakat oleh waris, kerana ia akan dibahagikan mengikut hukum faraid sebagai pusaka. Walau bagaimanapun, jika si mati telah membuat pengeluaran simpanan KWSP sebelum kematiannya, zakat atas wang tersebut adalah wajib dibayar sekiranya simpanan itu melepasi nisab dan haul (tempoh simpanan setahun). FATWA DI BAWAH SEKSYEN 47, Menurut seksyen 47 Enakmen Pentadbiran Agama Islam (Negeri Selangor) 2003 [En. 1/2003].

""Pencarum KWSP digalakkan mengeluarkan zakat sejurus menerima atau mengeluarkan wang KWSP tersebut jika cukup nisabnya tanpa menunggu haul setahun"".

Oleh itu, harta arwah di dalam akaun KWSP perlu difaraidkan berdasarkan keputusan Muzakarah Jawatankuasa Fatwa Majlis Kebangsaan bagi Hal Ehwal Agama Islam Malaysia Ke-49 pada 19 September 2000, wang KWSP adalah harta pusaka yang mesti dibahagikan mengikut hukum faraid.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7569,"  Soalan

Assalamualaikum... Mohon jangan post di mana-mana sebab saya malu, maaf and terima kasih. Around 7 September 2025, saya ada send mesej terhadap seorang akak yang ada jual air. Mesej tersebut berbunyi begini.. 'Assalamualaikum kak! Kak, hari tu masa saya tolong jaga gerai akak (around 15 Ogos), saya tersilap jual harga air besar green tea. Dua orang bayar RM2 je, patutnya RM2.50 (masa tu tak tau lagi harga air green tea besar). Jadi saya nak ganti RM1 kat akak. Boleh saya transfer dekat QR akak?༎‿⁠༎'

Kemudian, dia reply 'wslm ok takpe takpe'. Lalu saya pun bagitau 'baik' dan 'terima kasih'. Saya reply begitu sahaja kerana tidak mahu panjang cerita, takut mengganggu. 

Cuma tak tahu kenapa saya masih ragu-ragu rasa macam belum terlepas dari hal tersebut. Saya kadang tertanya-tanya, adakah urusan tersebut dikira settle? Mohon pencerahan. Terima kasih.  ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Berkaitan hal ini, ia boleh dinisbahkan sebagai penyelesaian dengan redha-meredhai. Semuanya telah diselesaikan dengan perkataan ‘ok takpe takpe' yang membawa maksud ia telah dihalalkan, diizinkan dan dilepaskan tanpa perlu membayar kembali. Mungkin jumlahnya tidak besar dan boleh dimaafkan.

Ia boleh disamakan dengan hukum mengibra’kan atau melepaskan dan menggugurkan hutang adalah termasuk dalam konsep al-sulh sepertimana yang dibincangkan oleh syarak. Dan hukumnya adalah dibenarkan dan dibolehkan. (al-Fiqh Manhaji)

Justeru, sekiranya pemberi hutang telah melepaskan tanggungjawab hutang daripada penerima hutang, maka penerima hutang tersebut dikira bebas dari melangsaikan hutang tersebut dan hutang tersebut telah dikira selesai.

Hal ini bertetapan dengan konsep al-sulh yang sememangnya terdapat dalam syariat Islam sendiri. Ini juga bertepatan dengan kaedah fiqh berikut:

السَاقِطُ لاَ يَعُوْدُ

Maksudnya: Perkara yang digugurkan (dilangsaikan) tidak akan kembali.

Sekiranya masih was-was ada baiknya puan berjumpa dengan tuan kedai dan selesaikan dengan membayar kembali tersalah kira tersebut.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7583,"  Soalan

Salam. Ayah saya kemalangan melibatkan motosikal dengan pacuan empat roda dan ayah saya akan mendapat claim insurans dari kenderaan yang melanggarnya . semasa proses tuntutan duit insurans tersebut,ayah saya meninggal dunia.minggu lepas duit tersebut baru kami dapat. semasa ayah saya hidup, ayah saya berpesan supaya menggunakan duit tersebut untuk membawa ibu saya ke mekah dan mengagihkan sedikit seorang kepada kami adik beradik. persoalannya di sini.

1. Adakah duit tersebut perlu di faraidkan ?tetapi menurut peguam duit tersebut tidak perlu di faraidkan sebab sebagai bonus untuk kami yang hidup ini?

2. Melalaui 2 amanatarwah  ayah saya, apakah amanat yang perlu di dahulukan?

3.Adakah ibu saya berhak terhadap  duit tersebut?","Jawapan  

السلام عليكم ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang diajukan, tuntutan wang insurans milik ayah tersebut dikategorikan sebagai harta pusaka dan perlulah dibahagi secara faraid kepada waris-waris yang berhak. Adapun arwah ayah pernah berpesan agar wang insurans tersebut boleh digunakan untuk membawa ibu tuan ke Mekah dan membuat pengagihan kepada adik-beradik tuan sekalipun, hal sedemikian perlulah mendapat persetujuan waris-waris yang lain terlebih dahulu sebelum melaksanakan amanat arwah ayah itu.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7586,"  Soalan

Assalamualaikum,

Isteri saya membuat pinjaman rumah atas nama beliau, segala pembayaran deposit, insurans, bulanan, baiki kerosakan dibuat oleh saya. Ibu bapa isteri saya masih hidup. Sekiranya Isteri saya meninggal dunia, adakah rumah itu halal dituntut oleh ibu dan bapa isteri? 

kalau boleh dituntut, kenapa?

Kalau ianya tidak layak dituntut, apakah proses yg perlu saya lakukan?

Terima Kasih","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Sekiranya isteri tuan meninggal dunia dan meninggalkan ibu dan bapa yang masih hidup, ibu dan bapa isteri tersebut berhak ke atas harta pusaka arwah isteri memandangkan mereka merupakan waris fardu/wajib atas kematian isteri.

Merujuk kepada situasi yang dikemukakan, isteri tuan hanyalah sebagai peminjam nama ke atas pinjaman rumah tersebut dan segala pembayaran deposit, insurans, bulanan termasuklah baiki kerosakan ditanggung sepenuhnya oleh tuan.

Oleh yang demikian, sekiranya isteri tuan meninggal terlebih dahulu daripada tuan, tuan perlulah mengemukakan segala bukti pembayaran deposit, insurans, bulanan termasuklah baiki kerosakan yang telah dibayar oleh tuan sewaktu perbicaraan pembahagian harta pusaka di Pejabat Pusaka Kecil bagi membuktikan bahawa ianya ditanggung sepenuhnya oleh tuan dan ianya adalah milik tuan yang sah, sementara isteri hanyalah sebagai peminjam nama sahaja.

Selepas berjaya mengemukakan bukti tersebut maka harta tersebut sebenarnya milik tuan dan ibu serta bapa kepada isteri tidak boleh mununtut hak ke atas harta tersebut kerana ia bukan milik arwah isteri tuan.

Selain itu, kaedah lainnya adalah sebelum pembahagian harta pusaka dibuat secara faraid, tuan bolehlah menuntut harta sepencarian kepada pihak Mahkamah Syariah dengan mengemukakan segala bukti pembayaran deposit, insurans, bayaran bulanan, termasuk kos pembaikan kerosakan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7623,"  Soalan

Assalamualaikum ustaz/ustazah/tuan/puan,

a. Hutang kepada isteri

b. Hutang kepada kawan

c. Hutang kepada adik beradik

Soalan saya:-

1. Yang mana seorang suami perlu dahulukan, a, b atau c?

2. Suami hanya memberi RM200-RM300 sebulan kepada sy untuk beli barang dapur, dan dari jumlah itu suami kurangkan lagi kerana alasan nak bayar hutang kawannya, adakah suami dianggap berhutang kepada sy.

Jawapan dari pihak tuan amatlah sy hargai. sekian terima kasih.","Jawapan  

وعليكم السلام ورحمة الله وبركاته الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد 

Merujuk kepada persoalan yang diajukan, secara umumnya berdasarkan seseorang yang berhutang itu wajib melunaskan hutangnya tanpa mengira kepada siapa dia berhutang, dalam situasi yang disebutkan, seorang suami wajib mendahulukan hutang yang paling wajib dan tidak boleh ditangguhkan, terutamanya jika ia melibatkan hak isteri. Jika hutang kepada isteri itu berkaitan nafkah yang tertinggal, maka ia perlu diselesaikan dahulu kerana nafkah adalah kewajipan seorang suami. Sebagaimana firman Allah SWT dalam surah al-Baqarah ayat 233:  

وَعَلَى ٱلۡمَوۡلُودِ لَهُۥ رِزۡقُهُنَّ وَكِسۡوَتُهُنَّ بِٱلۡمَعۡرُوفِۚ

Maksudnya: Dan kewajipan suami memberi nafkah dan pakaian kepada isteri dengan cara yang baik.

Hutang nafkah lebih utama daripada hutang-hutang lain kerana ia termasuk tanggungjawab fardu yang tidak boleh dilewatkan. Dalam hal mengurangkan nafkah untuk membayar hutang lain, suami tidak dibenarkan berbuat demikian kerana nafkah isteri adalah hak yang mesti dipenuhi mengikut kemampuan. Hadith daripada Abdullah bin ‘Amr bin al-Ash  RA bahawa Rasulullah SAW bersabda:

كَفَى بِالْمَرْءِ إِثْمًا أَنْ يُضَيِّعَ مَنْ يَقُوتُ

Maksudnya: Cukuplah seorang lelaki itu dikira berdosa apabila dia mengabaikan tanggungjawabnya ke atas sesiapa yang berada di bawah penjagaannya. (Riwayat Abu Daud)

Jika jumlah RM200–RM300 sebulan itu sudah sedia tidak mencukupi, kemudian pula dikurangkan, maka suami dianggap cuai dalam kewajipan asas yang diperintahkan agama. Oleh itu, jumlah nafkah yang dikurangkan untuk membayar hutang lain menjadi hutang suami kepada isteri. Ini selari dengan prinsip bahawa setiap amanah dan hak manusia mesti dikembalikan. Firman Allah SWT dalam surah an-Nisa' ayat 58: 

إِنَّ ٱللَّهَ يَأۡمُرُكُمۡ أَن تُؤَدُّواْ ٱلۡأَمَٰنَٰتِ إِلَىٰٓ أَهۡلِهَا

Maksudnya: Sesungguhnya Allah menyuruh kamu menyampaikan amanah kepada ahlinya.

Sehubungan itu, hutang yang melibatkan hak isteri terutamanya berkaitan dengan nafkah perlu diberi keutamaan dalam penyelesaian sebelum hutang kepada pihak lain. Sebaiknya, perlu diadakan perbincangan antara suami dan isteri akan perkara ini supaya persetujuan dapat dicapai tanpa mengenepikan mana-mana pihak.  

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7625,"  Soalan

Assalamualaikum. Saya ingin bertanya berkenaan penjualan ""case"" Counter Strike dalam platform Steam Market. Saya tahu ada beberapa fatwa daripada institusi barat yang mengatakan bermain Counter Strike itu sendiri sudah haram. Tapi, persoalan saya di sini berkenaan topik sebelumnya. Untuk menjelaskan situasi saya, apabila bermain untuk seketika waktu, saya akan mendapat satu ""case"" secara percuma. ""Case"" tersebut boleh dikira sebagai judi apabila dibuka menggunakan ""key"" yang mana pemain akan mendapat ""skins"" secara rawak. Semestinya saya sebagai pemain kasual tidak berniat langsung untuk berjudi. Saya hanya ingin menjual ""case"" tersebut untuk mendapatkan kredit dalam Steam Wallet untuk membeli ""games"" lain. Apa pandapangan Jabatan Mufti berkenaan hal ini?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan dan penjelasan tuan, penjualan adalah tidak dibenarkan kerana dikhuatiri akan mendorong orang lain untuk terlibat dengan aktviti perjudian atau penipuan. Tambahan, kenyataan yang dikeluarkan daripada laman sesawang Game Developer, valve (pemilik platform Steam) telah menamatkan jualan dan dagangan “key” dalam Counter strike kerana banyak berlaku penipuan yang berleluasa. Daripada Abi Mas’ud al-Ansari RA, bahawa Nabi SAW bersabda:

‌مَنْ ‌دَلَّ ‌على ‌خير ‌فله ‌مثل ‌أجر ‌فاعله

Maksudnya: Barangsiapa yang menunjukkan sesuatu kebaikan maka dia mendapat pahala sama seperti yang melakukannya. (Riwayat Muslim) 

والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7629,"  Soalan

Salam. Situasi saya begini. Ibu saya ingin membelikan rumah untuk Nenek saya (ibu kepada ibu saya) duduki. Harga rumah tersebut ialah RM52,000. Selepas dicampur kos-kos berkaitan (seperti yuran guaman, duti setem dan sebagainya), kos yang perlu dikeluarkan mencecah RM57,000 sekiranya rumah tersebut dibeli secara tunai. Nenek saya telah memberikan RM50,000 kepada Ibu saya untuk tujuan pembelian rumah itu. Nenek saya juga tidak meletakkan sebarang syarat khas (seperti rumah tersebut mesti dibeli secara tunai atau tidak boleh dibeli melalui pinjaman perumahan) semasa memberikan RM50,000 tersebut kepada Ibu saya. Jadi, Ibu saya telah memilih untuk membeli rumah tersebut melalui pinjaman perumahan dan memaklumkan kepada Nenek saya yang rumah itu dibeli melalui pinjaman perumahan selepas pembelian dibuat. Ibu saya telah membeli rumah tersebut melalui pinjaman perumahan atas beberapa sebab antaranya kerana jelas duit yang Nenek saya berikan tidak mencukupi dan supaya ada wang tunai di tangan jika keadaan memerlukan.

 

Jumlah bayaran balik pinjaman bank ialah RM85,000, bermakna kos yang perlu dikeluarkan telah bertambah (menjadi RM85,000) untuk mendapatkan rumah itu. Semasa proses jual beli, Ibu saya hanya meletakkan nama dia seorang sahaja (mungkin kerana Ibu saya terlupa atau tak mahu Nenek saya diganggu oleh pihak bank sekiranya urusan pembayaran tak berjalan lancar dan sebagainya) dalam perjanjian jual beli rumah itu, sedangkan nama Nenek saya seharusnya diletakkan juga sebagai pemilik bersama (kerana Ibu saya dan Nenek sama-sama menyumbangkan modal). Akibatnya, dari sudut undang-undang, Ibu saya ialah pemilik tunggal rumah tersebut. Kini, selepas beberapa tahun Nenek saya meninggal, pinjaman tersebut telah pun selesai dibayar kepada pihak bank iaitu melalui sumbangan modal Nenek saya (RM50,000) dan Ibu saya (RM85000 - RM50,000 = RM35,000) dan rumah itu ingin dijual.

 

Ibu saya berhasrat untuk membahagikan hasil jualan rumah itu kepada adik-beradik selaku waris faraid apabila ia dijual kelak (kerana menganggap dirinya dan Nenek ialah pemilik bersama walaupun dari sudut undang-undang isu faraid tidak timbul kerana Ibu saya ialah pemilik tunggal rumah itu) kerana pada hakikatnya, rumah itu dibeli melalui pinjaman perumahan yang dibayar menggunakan gabungan sumbangan modal daripada dua pihak iaitu Nenek dan Ibu saya. Namun, untuk tidak merumitkan lagi keadaan (pertambahan daripada segi kos kewangan, proses birokrasi dan masa), Ibu saya dan adik-beradiknya yang lain telah bersetuju untuk mengekalkan status Ibu saya sebagai pemilik tunggal rumah tersebut (mengikut undang-undang) tapi hasil jualan rumah itu kelak akan Ibu saya bahagikan kepada semua adik-beradik mengikut nisbah faraid (tanpa melibatkan undang-undang).

 

Soalan:

1. Sekiranya Ibu saya memasukkan namanya dan nama Nenek dalam perjanjian jual beli tanpa menetapkan hak pemilikan masing-masing secara spesifik, adakah pemilikan masing-masing atas rumah tersebut secara automatik menjadi 50-50 dari sudut undang-undang dan syarak walaupun sumbangan modal masing-masing untuk menampung kos bagi mendapatkan rumah tersebut bukan 50-50?

2. Bolehkah pemilikan Ibu saya dan Nenek atas rumah tersebut ditetapkan kepada jumlah berbeza, contohnya 70-30 atau 80-20?

3. Bolehkah sumbangan modal masing-masing untuk menampung kos bagi mendapatkan rumah tersebut dijadikan sebagai asas dalam menentukan peratusan pemilikan rumah tersebut agar lebih adil dan saksama kepada kedua-dua pihak (sekiranya kedua-dua pihak bersetuju)?
Contohnya, pemilikan Ibu: (35,000/85,000 x 100% = 41.18%) dan pemilikan Nenek: (50,000/85,000 x 100% = 58.82%)

4. Jika cadangan No. 3 tak dipersetujui oleh semua atau sebahagian daripada adik-beradik Ibu saya, adakah itu bermakna secara automatik hak pemilikan 50-50 perlu digunapakai (jika menurut hukum faraid)?

 

Sekian, terima kasih. Salam.

 ","Jawapan  

السلام عليكم ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan-persoalan yang dikemukakan, pemilikan ibu dan nenek tuan masing-masing ke atas rumah tersebut menjadi 50-50 dari sudut undang-undang sekiranya ibu tuan memasukkan namanya dan nama nenek dalam perjanjian jual beli tanpa menetapkan hak pemilikan masing-masing secara spesifik walaupun sumbangan modal masing-masing untuk menampung kos bagi mendapatkan rumah tersebut bukan 50-50. Walau bagaimanapun, dari sudut hukum syarak, pembahagian pemilikan masing-masing adalah mengikut peratusan modal yang disumbangkan ke atas rumah tersebut ketika membuat perjanjian jual beli itu kecuali sekiranya terdapat persetujuan dari pihak nama bersama pembahagian setiap seorang adalah 1/2 bahagian. 

Adapun ibu tuan bercadang untuk menjual rumah tersebut, maka hasil jualan tersebut perlulah ditolak terlebih dahulu bahagian sumbangan modal ibu puan, dan baki daripadanya barulah dibahagiakan secara pembahagian faraid kepada waris-waris yang berhak.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7630,"  Soalan

Assalamualaikum Warahmatullahi Wabarakatuh,

Saya ingin bertanya berkenaan isu faraid harta. Kami adik beradik seramai 12 orang daripada 2 Ibu. 2 orang anak dari Ibu Pertama dan 10 orang anak dari Ibu ke 2.

Soalan saya sekiranya ada harta atas nama Ibu ke 2, adakah anak dari Ibu pertama juga termasuk dalam senarai penerima harta faraid?

Sekiranya tidak, boleh kah kami anak - anak dari Ibu ke 2 berpakat setelah harta di faraid kan dan kami telah dapat bahagian kami. Kemudian kami keluarkan sedikit daripada harta yang kami terima dan kumpulkan untuk diberikan kepada anak - anak Ibu Pertama supaya tidak ada kecil hati antara adik beradik.

Ucapan Terima kasih saya dahulukan atas cadangan dan pencerahan yang akan diberikan nanti.

Assalamualaikum Warahmatullahi Wabarakatuh.","Jawapan  

السلام عليكم ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, dari sudut hukum syarak, anak-anak dari ibu pertama tidak layak mempusakai harta pusaka atas kematian ibu yang kedua kerana anak-anak dari ibu pertama bukan waris nasab yang ada pertalian darah mengikut hukum faraid. Anak-anak dari ibu pertama itu tadi hanya layak mempusakai dari harta pusaka ibu dan bapa kandung mereka sahaja apabila ibu dan bapa mereka telah meninggal dunia.

Adapun anak-anak dari ibu kedua bersepakat untuk memberikan sedikit bahagian masing-masing untuk diberikan kepada anak-anak dari ibu pertama, ianya dianggap sedekah dan satu perbuatan yang mulia di sisi Allah SWT. Sebagaimana firman Allah SWT dalam surah al-Baqarah ayat 271:

إِن تُبْدُوا الصَّدَقَاتِ فَنِعِمَّا هِيَ ۖ وَإِن تُخْفُوهَا وَتُؤْتُوهَا الْفُقَرَاءَ فَهُوَ خَيْرٌ لَّكُمْ ۚ وَيُكَفِّرُ عَنكُم مِّن سَيِّئَاتِكُمْ ۗ وَاللَّـهُ بِمَا تَعْمَلُونَ خَبِيرٌ

Maksudnya: Kalau kamu zahirkan sedekah-sedekah itu (secara terang), maka yang demikian adalah baik (kerana menjadi contoh yang baik). Dan kalau pula kamu sembunyikan sedekah-sedekah itu serta kamu berikan kepada orang-orang fakir miskin, maka itu adalah baik bagi kamu dan Allah akan menghapuskan dari kamu sebahagian dari kesalahan-kesalahan kamu. Dan (ingatlah), Allah Maha mengetahui secara mendalam akan apa yang kamu lakukan.

Namun, sekiranya anak-anak dari ibu kedua berhasrat untuk bersedekah dari bahagian hartanya masing-masing selepas pembahagian faraid dilaksanakan adalah atas kerelaan hatinya sendiri dan bukan atas keterpaksaan.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7634,"  Soalan

salam. saya nak tanya pasal trade gold guna aplikasi meta trader. halal atau haram?","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan, perdagangan emas menggunakan aplikasi meta trader hendaklah diperhalusi secara mendalam dari sudut operasi yang digunakan. Secara umumnya, jika platform tersebut diperakui patuh Syariah oleh agensi berautoriti seperti Suruhanjaya Sekuriti (SC) atau Bank Negara Malaysia (BNM), maka ia boleh dijadikan pilihan untuk menggunakan platform tersebut sebagai aktiviti perdagangan atau pelaburan. Tetapi jika sebaliknya iaitu platform tersebut tiada dalam senarai atau tidak diperakui patuh Syariah, maka sebaiknya elakkan diri daripada terlibat dengan transaksi tersebut kerana dikhuatiri terlibat dengan riba. 

Bursa Malaysia juga ada menyediakan dokumen Bursa Malaysia-i 101 sebagai platform pelaburan patuh Syariah yang pertama di dunia sebagai rujukan kepada pelabur yang mencari sekuriti patuh Syariah bagi mengakses perkhidmatan Bursa Malaysia melalui broker Islam. Boleh merujuk kepada pautan berikut:

https://www.bursamalaysia.com/sites/5d809dcf39fba22790cad230/assets/5f2299e939fba266932f9051/Bursa_Malaysia-i_101_Brochure_BAH_V12_FINAL.pdf 

Tambahan pula, dalam urusan jual beli emas, syarat-syarat yang ditetapkan oleh syarak mesti dipatuhi bagi mengelakkan sebarang unsur riba. Antara syarat tersebut adalah jual beli mestilah dilakukan secara sama berat (timbangan atau sukatan), secara tunai, dan berlaku serah terima dalam satu majlis (on the spot). Oleh itu, bagi memastikan pelaburan yang dibuat benar-benar patuh Syariah, adalah penting untuk membuat kajian dan merujuk kepada agensi berautoriti seperti Suruhanjaya Sekuriti (SC) dan Bank Negara Malaysia (BNM), agar tidak terjebak dalam perdagangan yang dilarang oleh syarak.

 والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7641,"  Soalan

Pertanyaan saya adalah, saya memberi hutang kepada kawan saya yang bukan Islam, dan saya syak bayaran hutang saya dari dia adalah dari sumber tidak halal, seperti judi dsb.

Apakah hukum tentang penerimaan bayaran hutang tersebut ? Dan apa yang perlu saya lakukan ?","Jawapan  

السلام عليكم ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Secara asasnya, harus bagi seorang Muslim menerima bayaran hutang daripada rakan bukan Islam, walaupun sumber pendapatannya mungkin bercampur atau datang daripada sumber yang haram seperti judi atau menjual barang tidak halal.Transaksi pembayaran hutang adalah satu akad yang sah, manakala sumber pendapatan pembayar hutang adalah tanggungjawab peribadi beliau di sisi undang-undang dan menurut kepercayaan beliau. Oleh itu, wang yang diterima itu harus untuk dimanfaatkan.

 

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7653,"  Soalan

Assalamualaikum,saya mempunyai keraguan kerana baru-baru ini Perodua telah mengeluarkan sebuah kenderaan EV baharu. Terdapat perkara baharu yang menarik perhatian saya berkaitan program leasing battery Baas ( battery as a service) by perodua. Di mana kereta dijual pada harga RM80,000 dan battery kereta akan di sewa untuk tempoh 9 tahun pada kadar RM275 bulanan. Pembeli akan membuat pinjaman pada bank untuk harga kereta dan battery pula hak milik kekal perodua dan pembeli hanya menyewa.
 

Saya melihat sewa battery kereta ni serupa macam insurance atau warranty kerana Perodua memberi jaminan lifetime dengan syarat pembeli membayar RM275 ke Perodua secara bulanan sehingga tempoh 9 tahun dan sekiranya ada kerosakkan manufactury atau battery health menurun ke 70% dan kebawah, Perodua akan menggantikan battery baharu dan pemilik kenderaan akan sambung contract sewa battery yg baru selama 9 tahun kembali.

Soalan saya, sekiranya battery kenderaan itu tidak mengalamai kerosakkan atau penurunan kualiti yang memerlukan penggantian, adakah sewa battery ni termasuk dalam kategori pembayaran untuk perkara yang tidak pasti seperti kita membeli apple care+? Kerana Perodua tidak menyediakan program atau cara pembelian dimana pemilik mendapat hak kekal terhadap battery kenderaan tersabut jadi pembeli terpaksa menyewa secara tidak langsung sekiranya ingin membeli kenderaan tersebut.

Mohon penjelasan yang lebih terperinci kerana saya mempunyai keraguan dan ingin penjelasan sebelum membuat keputusan untuk berminat membeli kenderaan tersabut, dan terima kasih sudi menjawab pertanyaan saya.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umumnya pihak penjual berhak menjual mengikut kaedah yang dirasakan sesuai dan terbaik untuk syarikatnya tanpa unsur pengambilan keuntungan secara keterlaluan sehingga berlaku penindasan kepada pembeli. Pengguna dan pembeli pula mempunyai pilihan tetapi pada waktu yang sama perlu bijak dalam membuat keputusan sebelum membeli.

Dari sudut syarak sekiranya terma dan syarat jualan jelas dan dibuat secara berasingan maka jual beli tersebut adalah sah disudut syarak berdasarkan hadis yang diriwayatkan daripada Abu Hurairah RA meriwayatkan:

نهى رسولُ اللهِ صلى الله عليه وسلم عن بيعتيْن في بيْعةٍ

Maksudnya: Rasulullah SAW melarang dua jual beli dalam satu jual beli. (Riwayat Abu Daud)

Oleh itu, jika perjanjian sewa beli dimasukkan sekali dalam perjanjian pembelian kereta dibimbangi ia akan termasuk di dalam larangan yang dinyatakan dalam hadis. Sebaiknya dapatkan penjelasan terlebih dahulu daripada pihak penjual tentang kontrak yang akan ditandatangan sebelum membuat apa-apa keputusan.

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7662,"  Soalan

Assalamualaikum Ustaz.. 

Saya bekerja sebagai seorang property agent dimana pendapatan saya adalah berdasarkan komisyen, dan bukan gaji tetap. Komisyen saya pula dibayar dalam bentuk percentage, contohnya sales RM10k, saya akan dapat sekitar 80% drpd total sales tersebut. 

Suami saya sedang di dlm fasa kejatuhan bisnes dia. Utk menampung pembayaran rumah kami, suami saya ada iklankan listing rumah2 sewa saya dgn tujuan mencari penyewa. Suami saya juga seorang property agent. Selalunya dlm kes close deal yang melibatkan 2 agent, pembahagian komisyen adalah 50-50. 

Suami telah meminta saya berikan sepenuhnya bahagian komisyen saya kpd dia supaya dia ada jalan utk membayar installment rumah kami. Maknanya, secara luaran dan pada pandangan agency saya, saya ada sales, tapi bahagian komisyen saya harus diserahkan kepada suami saya utk selesaikan masalah kewangan kami. 

Apakah hukumnya utk saya berikan semuanya kepada suami? Suami Masih ada harta lain seperti beberapa biji rumah. Cuma kalau jual rumah suami yg lain, akan ambil masa utk cari pembeli. Cara dia minta bahagian komisyen saya ini adalah solution terpantas yang dia rasakan.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umumnya urusan komisen antara dua agen adalah berdasarkan kesepakatan yang telah dipersetujui atas konsep saling meredhai antara dua pihak tanpa mengira apa pun hubungan antara dua agen, sekiranya telah disepakati pembahagiannya maka perjanjian tersebut wajib dipatuhi hal ini sebagaimana hadis yang diriwayatkan daripada Abu Hurairah Ra bahawa Rasulullah SAW bersabda:

الْمُسْلِمُونَ عَلَى شُرُوطِهِمْ

Maksudnya: Orang-orang Muslim itu terikat dengan syarat-syarat mereka. (Riwayat Abu Daud)

Permintaan suami untuk meminta sepenuhnya bahagian puan perlu diperjelaskan sama ada ianya sebagai hadiah ataupun sebagai pinjaman, hal ini kerana hasil kerja puan adalah milik puan sepenuhnya dan suami perlu mendapatkan keredhaan puan untuk menggunakannya. Namun sekiranya isteri meredhai bahagiannya diberikan kepada suami maka ianya menjadi hadiah ataupun hibah. Sebaiknya berbincanglah dengan suami dengan cara yang penuh hikmah agar puan tidak tertekan berkaitan soal pembahagian komisen.

 

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7663,"  Soalan

Assalamualaikum ustaz,
Saya ingin bertanya mengenai status halal atau haram bagi duit yang saya dapat daripada aktiviti “review/promote brand”.
Dalam aktiviti ini, saya diminta untuk deposit duit dahulu sebagai modal (capital) sebelum boleh promote brand.
Selepas itu, saya akan menjalankan proses promosi iaitu dengan meninggalkan review bagi setiap brand yang diberikan.
Setelah selesai promote brand, saya boleh withdraw semula deposit tersebut beserta profit yang diperoleh daripada aktiviti promosi saya.
Saya telah melakukan aktiviti ini selama lebih kurang 1 bulan.
Dalam sehari, saya boleh menghasilkan lebih kurang RM100++ atau ke atas, bergantung kepada jumlah review yang saya lakukan.
Berdasarkan situasi ini, adakah pendapatan tersebut dapat dikira halal mengikut syarak?
Terima kasih ustaz atas penjelasan dan panduan.","Jawapan  

وعليكم السلام ورحمة الله وبركاته
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Secara umumnya pendapatan daripada aktiviti promosi dan ulasan jenama (brand review) adalah harus, tertakluk kepada pematuhan garis panduan syarak berkaitan transaksi perkhidmatan (Ujrah). Sebagai seorang pengulas produk beragama Islam berikut adalah beberapa panduan yang mesti diambil perhatian bagi memastikan pendapatan yang diperolehi adalah halal dari sudut syarak:

Produk atau servis yang Halal: Jenama yang dipromosikan tidak melibatkan perkara haram seperti judi, arak, pelaburan patuh syariah yang meragukan, atau produk yang membahayakan kesihatan.

Kejujuran dalam ulasan: Tidak mengandungi unsur samar-samar atau penipuan (gharar atau tadlis). Anda tidak boleh memberikan testimoni palsu atau mendakwa produk mempunyai kesan yang tidak wujud.

Cara penyampaian: Kandungan promosi mestilah menjaga batas syarak seperti tidak mendedahkan aurat, mengandungi unsur lucah, menghina mana-mana pihak atau apa-apa perbuatan dan akhlak yang bertentangan dengan akhlak Islam.

Ketelusan (transparency): Sebaiknya menyatakan bahawa hantaran tersebut adalah sebuah iklan (paid partnership) untuk mengelakkan kekeliruan audiens.

Mematuhi undang-undang yang berkuatkuasa dan mematuhi peraturan yang telah ditetapkan oleh Ulil Amri (pihak berkuasa)

Semoga dikurniakan rezeki yang halal yang boleh dan mendekatkan diri kepada Allah SWT.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7664,"  Soalan

Salam,

Syarikat tempat saya bekerja menyediakan software dan hardware seperti server, firewall dan lain-lain kepada pelbagai syarikat. Dalam kata lain, kami adalah penyedia perkhidmatan / service provider dan pelanggan kami adalah individu dan syarikat yang memerlukan software dan hardware berkait teknologi dan IT.

Antara tanggungjawab saya adalah membantu dan bekerjasama dengan para pelanggan apabila mereka mempunyai masalah-masalah teknikal atau perlukan khidmat nasihat / kepakaran saya. Sebahagian kecil daripada pelanggan-pelanggan kami ini adalah syarikat-syarikat yang menawarkan servis kepada syarikat-syarikat Israel. Sumber dari media-media arus perdana menunjukkan ada dalam kalangan syarikat-syarikat ini terkait dan menyokong Israel. Kami juga mempunyai beberapa pelanggan / syarikat dari Israel.

Apakah hukum pekerjaan saya? Adakah halal atau dikira sebagai haram?

Terima kasih.","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Hukum bekerja di syarikat yang menyokong israel adalah bergantung kepada sektor pekerjaan yang diceburi. Sekiranya sektor persenjataan, teknologi dan kewangan yang menyumbang langsung kepada Israel bagi peperangan di Palestin atau di mana-mana sahaja, maka pekerjaannya adalah haram dan perlu mencari pekerjaan lain. Firman Allah SWT dalam surah al-Maidah ayat 2:

وَتَعَاوَنُوا عَلَى الْبِرِّ وَالتَّقْوَى وَلَا تَعَاوَنُوا عَلَى الْإِثْمِ وَالْعُدْوَانِ

Maksudnya: Dan hendaklah kamu bertolong-tolongan untuk membuat kebajikan dan bertaqwa, dan janganlah kamu bertolong-tolongan pada melakukan dosa (maksiat) dan pencerobohan.

Sekiranya bekerja di sektor yang hanya menyumbang sedikit kepada Isreal, maka pendapatan tidak menjadi haram dan sebagai solidariti kepada rakyat Palestin maka digalakkan untuk mencari pekerjaan lain.

Berbalik kepada pertanyaan tuan, sebagaimana hadis daripada al-Nu’man bin Basyir, bahawa Nabi Muhammad SAW bersabda:

إِنَّ الْحَلَالَ بَيِّنٌ، والْحَرَامَ بَيِّنٌ، وبَيْنَهُمَا مُشْتَبِهَاتٌ لَا يَعْلَمُهُنَّ كَثِيرٌ مِنَ النَّاسِ، فَمَنِ اتَّقَى الشُّبُهَاتِ فَقَدِ اسْتَبْرَأَ لِدِينِهِ، وعِرْضِهِ

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, dan di antara kedua perkara tersebut ada perkara-perkara samar (syubhat) yang kebanyakan orang tidak mengetahuinya. Sesiapa yang menjaga (menjauhi) perkara syubhah (kesamaran), maka ia telah menyelamatkan agama dan maruahnya.(Riwayat Bukhari)

Semoga pekerajaan tuan terhindar daripada menyumbang kepada perkara kemungkaran. Sekiranya tidak memberi kelapangan jiwa, boleh bersandarkan hadis di atas iaitu jauhi perkara yang syubhah kerana ia sangat menenangkan.

والله أعلم بالصواب

Sekian, terima kasih"
https://emusykil.muftiselangor.gov.my/index.php/site/jawapan?id=7667,"  Soalan

Assalamualaikum Ustaz/Tuan.

Saya ingin mendapatkan pandangan Syariah yang terperinci mengenai satu model perniagaan Gold Saving yang saya sertai.

Naratif Saya Sebagai Pemilik Emas:

Aset dan Wakalah: Saya serahkan emas peribadi saya kepada sebuah syarikat. Kami membuat perjanjian Wakalah di mana syarikat bertindak sebagai wakil saya untuk menggadaikan emas tersebut di Ar-Rahnu.

Akad Mudharabah: Wang tunai hasil gadaian itu (modal saya) kemudian digunakan oleh syarikat sebagai modal dalam perniagaan mereka (Mudharabah). Syarikat adalah Mudharib (Pengelola) dan saya adalah Rabbul Mal (Pemodal).

Penutupan Kontrak: Kontrak berlangsung 6 bulan. Pada akhir 6 bulan, syarikat wajib menebus semula emas saya dan memulangkannya kepada saya. Jika saya mahu, kami boleh memperbaharui kontrak.

Isu Utama: Konsep Pulangan dan Risiko Modal

Kami menetapkan pulangan mengikut nisbah 25% (saya) : 75% (syarikat), tetapi cara pembayaran menimbulkan kemusykilan:

1. Bayaran Bulanan (Anggaran):

Syarikat membayar kepada saya Pendahuluan Tunai Bulanan (contoh: RM20/gram sebulan) sebagai anggaran pulangan yang dijangka, dan bukan jaminan keuntungan muktamad.

2. Penyelarasan Untung/Rugi (Fasal Kontrak):

Penentuan keuntungan sebenar hanya dibuat sekali, pada akhir 6 bulan. Jika Bayaran Pendahuluan yang saya terima (RM20/gram × 6 bulan) adalah LEBIH TINGGI daripada Keuntungan Sebenar 25% saya, syarikat berhak menolak lebihan amaun tersebut daripada Modal Asal (Ras al-Mal) saya.

SOALAN MENDALAM KAMI KEPADA TUAN/PUAN:

Konsep Pendahuluan ('Ayn) dan Riba: Adakah kaedah membayar Pendahuluan Tunai Bulanan (sebelum untung bersih diisytiharkan) ini dibenarkan dalam Mudharabah? Adakah amalan ini, walaupun dinamakan 'pendahuluan', berisiko jatuh ke dalam kategori Riba kerana saya menerima amaun yang tetap secara berkala?

Pemotongan Modal (Ras al-Mal):

Dalam kes di mana keuntungan sebenar rendah, adakah sah di sisi Syarak bagi syarikat memotong perbezaan (lebihan bayaran) itu daripada Modal Asal saya? Bukankah ini bermakna saya sebagai Rabbul Mal menanggung kerugian modal (yang dibenarkan), TETAPI pemotongan ini dilakukan untuk menampung Bayaran Pendahuluan yang diterima?

Mohon pencerahan lanjut mengenai perihal Pulangan Pendahuluan dan Penyelesaian Akhir ini agar kami dapat memulakan perniagaan dengan yakin dan sah di sisi Syarak.

Terima kasih","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Menjawab persoalan berkaitan model perniagaan berunsurkan akad mudharabah yang diajukan terdapat beberapa perkara melibatkan hukum syarak yang perlu diperhalusi serta kajian yang lebih mendalam sebelum ia dapat dilaksanakan:

1. Memberi keuntungan awal kepada pemodal sebelum sebelum akad mudharabah melanggar prinsip asas akad mudharabah iaitu keuntungan mesti dihitung dan dibahagi selepas keuntungan sebenar wujud atau selepas projek tamat.

2. Mengaitkan kadar bayaran pendahuluan bulanan dengan emas yang dicagarkan. Sedangkan tiada kaitan di antara emas yang dicagar dengan keuntungan perniagaan yang dilakukan.

3. Mewajibkan kepada pengusaha menebus semula emas yang dicagar dan memulangkan semula kepada pemodal. Atas dasar apa pengusaha yang bertindak sebagai wakil pemodal diwajibkan untuk menebus semula emas tersebut bagi pihak pemodal.

والله أعلم بالصواب

Sekian, terima kasih. 

 

 

 "
https://emusykil.muftiselangor.gov.my/index.php/site/jawapan?id=7694,"  Soalan

Assalamualaikum.

 

Soalan saya berkaitan platform Buy Now Pay Later (BNPL).

 

Sekira platform BNPL di applikasi tu tidak patuh syariah, tetapi ada  bahagian pembayaran tidak kenakan cas tambahan, adakah saya boleh gunakan ia?

 

Contoh TikTok Pay Later tidak patuh syariah, tetapi sekiranya buat pembayaran ansuran  secara 3 bulan,tiada cas tambahan dikenakan.","Jawapan  

وعليكم السلام ورحمة الله وبركاته 
الحمدلله رب العالمين والصلاة والسلام على أشرف الأنبياء والمرسلين وعلى اله وأصحابه أجمعين أما بعد

Merujuk kepada soalan yang diajukan,

Berdasarkan prinsip syarak, sesuatu transaksi kewangan adalah sah dan halal sekiranya ia mematuhi syarat-syarat yang telah ditetapkan oleh syarak, termasuk terhindar daripada riba, gharar (ketidakpastian yang berlebihan) dan unsur-unsur yang diharamkan.

Dalam konteks platform BNPL yang tidak patuh syariah, walaupun terdapat tawaran ansuran tanpa cas tambahan, penggunaan platform tersebut tetap tidak digalakkan kerana perbuatan tersebut menunjukkan sokongan terhadap platform yang tidak patuh syariah.

Adalah lebih selamat dan disarankan bagi umat Islam menggunakan platform kewangan atau BNPL yang telah disahkan patuh syariah. Ini untuk memastikan transaksi yang dilakukan adalah selamat, sah dan diberkati dari sudut syarak.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7710,"  Soalan

Assalamualaikum,

Emak tinggal di rumah pusaka ( arwah ayh), rumah ini di beri kepada emak dah akan di faraidkn setelah emak tiada ( perjanjian awal). Emak tinggal bersama dgn 3 org ank perempuan yg belum berkahwin. Emak sorg yg ada pendapatan bulanan lebih kurang RM 10k. Persoalan sy, sekiranya rumah yg di diami mengalami kerosakan, adakah kerosakan itu semua ank perlu keluarkan duit untuk baik pulih? ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada situasi dan persoalan yang dikemukakan, pemilik sah sekarang adalah emak puan. Oleh yang demikian, sekiranya rumah yang didiami itu telah mengalami kerosakan, maka tanggungjawab sepenuhnya adalah ke atas emak puan. Namun, sekiranya anak-anak ingin membantu mengeluarkan kos baik pulih kerosakan rumah, maka ianya dianggap sedekah dan ianya diberi ganjaran yang besar di sisi Allah SWT.

Akan tetapi, sekiranya anak-anak berhasrat untuk menuntut segala kos yang telah dikeluarkan untuk baik pulih rumah sekiranya emak puan meninggal dunia suatu hari nanti, maka disarankan agar setiap pengeluaran kos baik pulih, disimpan segala pembuktian resit bayaran kos baik pulih rumah untuk tuntutan pada masa akan datang.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7717,"  Soalan

Assalamualaikum Tuan,

Saya ada satu persoalan mengenai faraid. Kami ada satu rumah sewa peninggalan arwah bapa. Sebelum ini kutipan sewa rumah itu dibahagi secara faraid. Waris yang ada 3 orang iaitu ibu tiri, abang saya dan saya . Ibu tiri mendapat 1/8 bahagian, abang 2 bahagian dan saya 2 bahagian. Baru ni abang saya meninggal dunia dan meninggalkan isteri dan anak. Persoalan saya, macamana pembahagian faraidnya rumah sewa tu sekarang. Terima kasih ","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, bahagian arwah abang tuan itu perlulah diserahkan kepada isteri si mati. Hal ini kerana isteri dan anak-anaknya berhak ke atas hasil sewaan bahagian arwah abang tersebut. Walau bagaimanapun, terpulang kepada keluarga arwah abang dalam menentukan pembahagiannya sama ada faraid atau sama-rata. Tanggungjawab tuan hanyalah menyerahkan bahagian abang tuan kepada warisnya sahaja.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7719,"  Soalan

Assalamualaikum wb.. ustaz, maaf sy ingin bertanya soalan harta pusaka...

Sebelum datuk saya meninggal dunia, tanah kebun telah dibeli oleh pemaju hartanah tetapi bayaran terbahagi 3 fasa, 2001 datuk meninggal & bayaran tanah difaraidkan utk nenek & 7anaknya...2004 nenek meninggal dunia & bahagian nenek menjadi harta pusaka...2010 bayaran akhir telah dibuat oleh pemaju hartanah, adakah bahagian nenek saya perlu difaraidkan..? Buat masa ni pakcik saya kutip pada setiap adik beradik & anak² sedara yg dh tiada org tuanya...

Yang mana sepatutnya lebih baik dibuat ustaz..","Jawapan  

وعليكم السلام ورحمة الله وبركاته 
الحمد لله رب العالمين والصلاة والسلام على أشرف الأنبياء المرسلين وعلى اله وصحبه أجمعين أما بعد 

Merujuk kepada persoalan yang dikemukakan, bayaran yang diterima daripada pemaju hartanah pada tahun 2010 (bayaran fasa terakhir) merupakan harta pusaka datuk yang perlu dibahagikan secara faraid kepada waris-waris yang berhak. Namun, sekiranya terdapat ahli waris yang meninggal dunia selepas duit bayaran fasa terakhir diterima daripada pemaju hartanah, maka duit bahagian ahli waris yang meninggal dunia itu pula menjadi harta pusaka mereka yang perlu diagihkan secara faraid kepada waris-warisnya yang berhak.

Secara asasnya, orang yang telah meninggal dunia tidak berhak memiliki apa-apa harta. Sekiranya pemilik asal telah menginggal dunia, maka bayaran yang dibuat oleh pemaju hendaklah diagihkan kepada waris pemilik yang masih hidup.

والله أعلم بالصواب

Sekian, terima kasih."
https://emusykil.muftiselangor.gov.my/index.php/site/jawapan?id=7722,"  Soalan

Salam.Nak tanya .jika jabatan buat pertandingan bowling kutip duit penyertaan.duit sebahagian digunakan untuk beli hadiah dan hadiah dibagi untuk semua peserta tapi mungkin dgn nilai yang berbeza sebab ada penaja tambah sedikit nilai harga hadiah.Adakah dikira macam berjudi/haram?","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Allah SWT berfirman dalam surah al-Ma’idah ayat 90:

يَا أَيُّهَا الَّذِينَ آمَنُوا إِنَّمَا الْخَمْرُ وَالْمَيْسِرُ وَالْأَنصَابُ وَالْأَزْلَامُ رِجْسٌ مِّنْ عَمَلِ الشَّيْطَانِ فَاجْتَنِبُوهُ لَعَلَّكُمْ تُفْلِحُونَ

Maksudnya: Wahai orang-orang yang beriman! Bahawa sesungguhnya arak, dan judi, dan pemujaan berhala, dan mengundi nasib dengan batang-batang anak panah, adalah (semuanya) kotor (keji) dari perbuatan Syaitan. Oleh itu hendaklah kamu menjauhinya supaya kamu berjaya.

Justeru, mengambil yuran peserta bagi tujuan hadiah kepada para pemenang ialah satu bentuk pertaruhan yang diharamkan kerana mengakibatkan kerugian melalui main nasib atas pihak yang kalah walaupun hanya menggunakan sebahagian yuran. Oleh itu, dicadangkan agar penganjur mencari penaja untuk menaja hadiah para pemenang. Adapun, yuran peserta boleh digunakan untuk membayar untuk kegunaan urusan pentadbiran pertandingan seperti jamuan dan sewaan.

Perkara ini telah diperhalusi dan mohon merujuk secara teliti  Garis Panduan Berasaskan Hadiah yang dikeluarkan oleh JAKIM pada tahun 2013.

 

والله أعلم بالصواب  

Sekian, terima kasih"
https://emusykil.muftiselangor.gov.my/index.php/site/jawapan?id=7724,"  Soalan

Assalam Ust.. nk tanya bgi pihak kawan..

kawan saya kena scam pelaburan dlm 50k..dah siasat mmg scammer telah masukkab duit dlm akaun luar negeri.. lpas tu dia berhubung dgn broker yg kata boleh bantu dpt semula dgn cara masuk psaran wang luar negeri yg agak panjang prosesnya.. kesudahan cerita dia dpt balik duit itu tetapi jumlah yg x boleh masuk akal.. pelaburan 50k dpt pulangan hingga 800k..so mcmana dgn duit lebih yg dia dpt tu? ada kah haram? atau ada cara nk menghalalkan nya?

mohon ust beri penjelasan. terimakasih","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Secara umumnya, pelaburan merupakan satu bentuk usaha ekonomi yang diharuskan syarak selama mana ia mematuhi prinsip-prinsip utama muamalat Islam, antaranya: 

Tiada unsur riba (faedah), gharar (ketidaktentuan keterluan) dan maysir (judi/ spekulasi)

Transaksi berlaku secara taradhi (sukarela) dan bebas penipuan.

Objek pelaburan dan hasilnya adalah halal dan bersih daripada aktiviti haram. 

Bagi individu yang hendak terlibat dengan aktiviti pelaburan, adalah penting untuk memastikan platform yang digunakan adalah disahkan oleh kerajaan melalui Suruhanjaya Sekuriti Malaysia (SC). Hal ini supaya pelaburan yang dilakukan sah di sisi undang-undang, terkawal dari segi keselamatan dan diawasi pematuhan Syariahnya. Ia juga bagi melindungi pelabur daripada risiko penipuan, manipulasi pasaran, urus niaga haram serta menjamin akad pelaburan berjalan secara telus dan beretika menurut Islam.

Merujuk kepada persoalan, hanya duit pokok atau yang dilaburkan (50k) sahaja boleh diambil semula oleh pelabur. Manakala duit lebihan tersebut dianggap sebagai syubhah yang berpotensi berubah menjadi haram kerana ia bukan keuntungan sah daripada aktiviti yang halal. Wang lebihan tersebut sebaiknya diserahkan kepada pihak berkuasa sebagai langkah keselamatan dari sudut undang-undang atau diserahkan kepada pihak baitulmal negeri untuk kemaslahatan umum. 

 والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7728,"  Soalan

1.a Apa hukum kerja ehailing cth maxim

b. Adakah boleh terjadi unsur riba dalam pekerjaan ehailing, cth meminta duit lebih dari penumpang jika tempat yang dituju lebih jauh dari lokasi yang ditetapkan oleh penumpang dalam aplikasi dan jika keadaan jalan  teruk

2.apa hukum parti politik memberi duit sebelum mengundi, adakah duit yang diterima itu boleh diguna untuk membeli makanan? ","Jawapan  

وعليكم السلام ورحمة الله وبركاته  
الحمد لله رب العالمين والصلاه والسلام على أشرف الأنبياء المرسلين وعلى أله وصحبه أجمعين أما بعد

Merujuk kepada persoalan:

Hukum kerja sebagai e-hailing seperti maxim adalah harus kerana ia merupakan salah satu kemudahan yang digunakan untuk membawa penumpang ke sesuatu destinasi. 

Sebagai pemandu e-hailing, hendaklah memastikan semua peraturan dipatuhi sebagaimana ditetapkan oleh kerajaan Malaysia bagi memastikan kerjaya ini selamat dan terjamin dari sudut keselamatan pemandu dan penumpang, kadar sewaan dan pengurusan berkaitan. Jika penumpang menukar destinasi yang lebih jauh, tidak menjadi unsur riba jika pemandu menukar kadar sewaan tetapi hendaklah mengikut jarak baru sebagaimana ditetapkan kadar sewaan dalam sistem e-hailing, bukan menetapkan harga mengikut kepentingan sendiri. 

Duit tersebut boleh digunakan sekiranya pemberian tersebut adalah sebagai suatu sumbangan yang diberikan kepada semua masyarakat tanpa menetapkan balasan tertentu seperti mesti mengundi mana-mana pihak selepas menerima duit tersebut. Adalah perlu berhati-hati supaya tidak terlibat dengan rasuah untuk meraih mana-mana undi. Abdullah Ibn ‘Amr RA meriwayatkan, Rasulullah SAW bersabda:

          لعن رسولُ اللهِ صلّى اللهُ عليه وسلَّم الرّاشيَ والمرتَشِيَ

            Maksudnya: Rasulullah SAW melaknat pemberi rasuah dan penerima rasuah. (Riwayat Abu Daud)

 والله أعلم بالصواب

Sekian. Terima kasih."
https://emusykil.muftiselangor.gov.my/index.php/site/jawapan?id=7731,"  Soalan

Assalamualaikum. Saya ada pertanyaan yang sedikit panjang dan kompleks. Baru-baru ini baru sahaja selesai PRU DUN Sabah ke-17. Saya ada seorang mahasiswa yang pertama kali mengundi. Semasa mengundi, saya telah mendapat duit daripada beberapa parti politik di kawasan saya. Mereka memberikan duit tersebut tanpa memberitahu tujuan yang spesifik. Kebanyakan orang panggil duit tersebut ialah duit undi. kebanyakan mengatakan duit itu bertujuan untuk diberikan untuk duit tambang untuk pengundi atau untuk kegunaan diri sendiri. Dan untuk pengetahuan tuan, ini telah menjadi budaya di kawasan saya atau di kebanyakan di Sabah di mana pengundi akan diberikan duit seperti ini sewaktu hari mengundi. Soalan pertama saya, apakah status duit ini dari sudut Islam. 

Untuk sambungan seterusnya, saya telah menerima duit tersebut dan menggunakan sebahagian duit tersebut iaitu bernilai 1 keping RM 100 untuk membeli 1 tray telur yang bernilai RM 18. Soalan saya, jika duit yang diberikan itu ialah dikira rasuah, dan saya baru sedar selepas membeli telur tersebut, bolehkah saya beranggapan bahawa menukar nilai telur Rm18 dan baki duit Rm100 yang haram tersebut dengan duit Rm 100 yang halal agar telur yang dibeli dengan duit haram tersebut menjadi halal dan duit asal yang halal tersebut tukar kepada haram?

 ","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Secara umumnya isu ini terdapat banyak pandangan yang cenderung menyatakan bahawa ia adalah rasuah pilihan raya, namun terdapat beberapa penilitian yang perlu dilihat dengan sangat teliti.

Jika duit itu untuk mempengaruhi undi ia adalah haram. Walaupun ianya tidak disebut secara jelas tetapi memadai dengan budaya serta tindakan si pemberi yang cenderung membeli undi.
Jika duit itu untuk keperluan logistik dan bantuan, tidak bermotifkan “membeli undi”, maka ia diharuskan.
Jika tidak pasti niat pemberi, maka ia jatuh hukum syubhah (meragukan). Sebaiknya dielakkan, akan tetapi jika sudah terambil, maka ia boleh disalurkan kepada kebajikan.

Kecenderungan dalam isu ini adalah pemberian yang diberikan oleh ahli politik adalah bantuan kepada logistik untuk memudahkan atau galakan tuan dan yang menerimanya pulang ke kampung untuk mengundi.

Namun, langkah yang paling wajar ialah tidak menerima sebarang wang sepanjang tempoh pilihan raya, kerana terdapat keraguan sama ada pemberian tersebut termasuk dalam kategori rasuah atau sebaliknya. Daripada al-Nu’man bin Basyir RA, bahawa Nabi Muhammad SAW bersabda:

إن الحلال بيّن وإن الحرام بيّن، وبينهما أمور مشتبهات لا يعلمهن كثير من الناس، فمن اتقى الشبهات فقد استبرأ لدينه وعرضه

Maksudnya: Sesungguhnya perkara yang halal itu jelas, dan sesungguhnya perkara yang haram itu juga jelas, dan di antara kedua perkara tersebut ada perkara-perkara samar (syubhat) yang kebanyakan orang tidak mengetahuinya. Sesiapa yang menjaga (menjauhi) perkara syubhah (kesamaran), maka ia telah menyelamatkan agama dan maruahnya.  (Riwayat al-Bukhari)

Apa yang telah berlaku harus anda menggunakannya kerana kejahilan pada waktu itu, sebaiknya lebih berhati-hati di masa hadapan dengan meneliti pemberian berdasarkan huraian yang disebutkan.

والله أعلم بالصواب 

Sekian, terima kasih"
https://emusykil.muftiselangor.gov.my/index.php/site/jawapan?id=7733,"  Soalan

Assalamualaikum uztaz izin bertanya, saya ada beli baju dengan seluar dekat aplikasi TEMU dengan percuma daripada promosi yang disediakan tapi dengan syarat saya kene buat pembelian barang lain dengan harga minimum RM 100. Selepas dah beli baju seluar dengan barang lain tu saya refund semula barang-barangan yang berharga RM 100 ++ tu dan hanya tinggalkan baju dengan seluar yang percuma yang sekarang ni dah sampai dan dah pun pakai selama lebih kurang 1 tahun tapi lama kelamaan saya rasa macam bersalah pulak.

Boleh ke saya tahu apa hukumnya pakai lagi baju dengan seluar percuma tu? Sekian","Jawapan  

وعليكم السلام ورحمة الله وبركاته
الحمد لله رب العالمين والصلاة والسلام على أشرف الأنبياء المرسلين وعلى أله وصحبه أجمعين أما بعد

Firman Allah SWT dalam surah Al-Nisa’ ayat29:
 

يٰٓاَيُّهَا الَّذِيْنَ اٰمَنُوْا لَا تَأْكُلُوْٓا اَمْوَالَكُمْ بَيْنَكُمْ بِالْبَاطِلِ اِلَّآ اَنْ تَكُوْنَ تِجَارَةً عَنْ تَرَاضٍ مِّنْكُمْ ۗ وَلَا تَقْتُلُوْٓا اَنْفُسَكُمْ ۗ اِنَّ اللّٰهَ كَانَ بِكُمْ رَحِيْمًا

Maksud: Wahai orang-orang yang beriman, janganlah kamu makan (gunakan) harta-harta kamu sesama kamu dengan jalan yang salah (tipu, judi dan sebagainya), kecuali dengan jalan perniagaan yang dilakukan secara suka sama suka di antara kamu, dan janganlah kamu berbunuh-bunuhan sesama sendiri. Sesungguhnya Allah sentiasa mengasihani kamu.

Begitu juga hadis riwayat Abu Hurairah RA bahawa Rasulullah SAW bersabda:

الْمُسْلِمُونَ عَلَى شُرُوطِهِمْ

Maksudnya: orang Islam terikat dengan syarat-syarat sesama mereka (Riwayat Abu Daud)

Sekiranya ia ada dalam syarat memulangkan kembali pakaian tersebut, maka wajib dipulangkan. Sekiranya telah lama digunakan, tuan boleh menggantikannya dengan senilai yang sama dengan baju asal.

Hadis daripada Amru bin Yathribi, sesungguhnya Rasulullah SAW bersabda:

وَلَا يَحِلُّ لِامْرِئٍ مِنْ مَالِ أَخِيهِ إِلَّا مَا طَابَتْ بِهِ نَفْسُهُ

Maksud: Tidak halal harta seseorang saudaranya melainkan dengan keizinan daripada pemiliknya sendiri.  (Riyawat Imam Ahmad)

Sekiranya telah mendapatkan izin dari penjual maka ia harus digunakan. Memandangkan perkara ini telah berlalu setahun maka berikut antara langkah yang boleh dilakukan:

Hubungi Penjual (Jika Mampu): Maklumkan situasi kepada pihak khidmat pelanggan. Jika mereka menghalalkan atau memberi izin, maka harta tersebut menjadi halal bagi saudara.

Ganti Nilai Barang: Sekiranya sukar untuk berurusan dengan pihak penjual, jalan terbaik untuk membersihkan jiwa adalah dengan menggantikan nilai harga baju dan seluar tersebut (anggaran harga pasaran) dan diinfaqkan kepada fakir miskin sebagai ganti menggunakan sesuatu yang bukan hak.

Bertaubat atas kesilapan dalam urusan muamalah tersebut dan berazam tidak mengulanginya.

 

والله أعلم بالصواب 

Sekian, terima kasih"
